<?xml version="1.0" encoding="utf-8"?>
<search> 
  
  
    
    <entry>
      <title>悟真篇阐幽</title>
      <link href="/2024/05/18/wu-zhen-pian-chan-you/"/>
      <url>/2024/05/18/wu-zhen-pian-chan-you/</url>
      
        <content type="html"><![CDATA[<div style="text-align: center;font-weight: bold;font-size: 2.0rem;line-height: 2.0rem;">悟真篇阐幽</div><p> </p><div style="text-align: center;">宋·紫阳真人张伯端著&nbsp;&nbsp;&nbsp;&nbsp;清·云阳道人朱元育阐幽</div><h2 id="序"><a href="#序" class="headerlink" title="序"></a><strong>序</strong></h2><p>《悟真篇》者，宋紫阳真人天台张平叔所撰也。紫阳出海蟾刘祖派下，为南宗第一祖，悯世人不知金丹大道，堕落旁门，特作此书，令学者穷理尽性以至于命耳。此书源头出自《阴符》、《道德》两经，其作用则略仿《参同契》，大抵是恐泄天机不敢直说，故有药物、炉鼎、火候之法象，有乾坤、坎离、龙虎、铅汞之寓言。奈何言之愈谆，世人愈加茫昧。孰知真者，即人人具足之真性命也。性命在先天本来一体，在后天必须全修。大约有为之功所以了命，无为之道所以了性，性命俱了，适还其具足之本来，有为即无为，后天即先天也，所谓无上至真之道也。篇中种种法象寓言，迷之即一切皆妄，悟之即一切皆真。盖言真则性命在其中，言悟则穷理尽性以至于命，悉在其中矣。书中大约分性命两宗，性宗是无圣无凡妙觉本源，人人可以与闻；命宗乃是超凡入圣金丹作用，非真师无由启发。兼之近代旁门妄加笺注，迷误后学，下者甚至流入炉火，彼家高者亦不过独修一物，祖意晦塞久矣。天不爱道，愚敢尽泄师授真诠以阐其幽焉！</p><p>此书本有次第，多为后人所乱，以致漫无头绪，失其元初面目矣。谨参藏本，悉依金液还丹工夫次第而校正之。</p><p><strong>目次</strong></p><p>卷上&nbsp;序、律诗十六首</p><p>卷中&nbsp;绝句六十四首</p><p>卷下&nbsp;西江月十二首及其他</p><h2 id="卷上"><a href="#卷上" class="headerlink" title="卷上"></a><strong>卷上</strong></h2><h3 id="悟真篇原序"><a href="#悟真篇原序" class="headerlink" title="悟真篇原序"></a><strong>悟真篇原序</strong></h3><p>嗟夫！人身难得，光景易迁，罔测修短，安逃业报？不自及早省悟，惟只甘分待终，若临歧一念有差，立堕三涂恶趣，则动经尘劫，无有出期。当此之时，虽悔何及？故老释以性命学开方便之门，教人修炼，以逃生死。释氏以空寂为宗，若顿悟圆通，则直超彼岸；如有习漏未尽，则尚徇于有生。老氏以炼养为真，若得其枢要，则立跻圣位；如其未明本性，则犹滞于幻形。</p><p>其次，《周易》有穷理尽性至命之辞，鲁语有毋意必固我之说，此又仲尼极臻乎性命之奥也。然其言之常略，而不至于详者，何也？盖欲序正人伦，施仁义礼乐有为之教。故于无为之道，未尝显言。但以命术寓诸《易》象，以性法混诸微言耳。至于《庄子》推穷物累逍遥之性，《孟子》善养浩然之气，皆切几之矣。</p><p>迨夫汉魏伯阳引《易》道阴阳交姤之体，作《参同契》以明大丹之作用，唐忠国师于语录首叙老庄言，以显至道之本末，如此岂非教虽分三，道乃归一。奈何后世黄缁之流，各自专门，互相非是，致使三家旨要迷没邪歧，不能混而同归矣！且今人以道门尚于修命，而不知修命之法，理出两端，有易遇而难成者，有难遇而易成者。如炼五芽之气，服七耀之光，注想按摩，纳清吐浊，念经持咒，噀水叱符，叩齿集神，休妻绝粒，存神闭息，运眉间之思，补脑还精，习房中之术，以致服炼金石草木之类，皆易遇难成者。已上诸法，于修身之道，率皆灭裂，故施功虽多，而求效莫验。若勤心苦志，日夕修持，止可避病，免其非横。一旦不行，则前功渐弃。此乃迁延岁月，必难成功。欲望一得永得，还婴返老，变化飞升，不亦难乎？深可痛伤！盖近世修行之徒，妄有执着，不悟妙法之真，却怨神仙谩语。殊不知成道者，皆因炼金丹而得。恐泄天机，遂托名数事而名。其中惟闭息一法，如能忘机息虑，即与二乘坐禅相同。若勤而行之，可以入定出神。奈何精神属阴，宅舍难固，不免常用迁徒之法。既未得金汞返还之道，又岂能回骨换阳，白日而升天哉？</p><p>夫炼金液还丹者，则难遇易成，须要洞晓阴阳，深达造化，方能追二气于黄道，会三性于元宫，攒簇五行，和合四象，龙吟虎啸，夫唱妇随，玉鼎汤煎，金炉火炽，始得玄珠成象，太乙归真。都来片饷工夫，永保无穷逸乐。至若防危虑险，慎于运用抽添，养正持盈，要在守雌抱一。自然返阳生之气，剥阴杀之形。节气既周，脱胎神化，名题仙籍，位号真人，此乃大丈夫功成名遂之时也。今之学者，有取铅汞为二气，指脏腑为五行，分心肾为坎离，以肝肺为龙虎，用神气为子母，执津液为铅汞，不识沉浮，宁分主客，何异认他财为己物，呼别姓为亲儿，又岂知金木相克之幽微，阴阳互用之奥妙？是皆日月失道，铅汞异炉，欲结还丹，不亦难乎？仆幼亲善道，涉躐三教经书，以至刑法书算、医卜战阵、天文地理、吉凶死生之术，靡不留心详究。惟金丹一法，阅尽群经及诸家歌诗论契，皆云日魂月魄，庚虎甲龙，水银丹砂，白金黑锡，离坎男女，能成金液还丹。终不言真铅、真汞是何物也。又不说火候法度，温养指归。加以后世迷徒恣其臆说，将先圣典教妄行笺注，乖讹万状。不惟紊乱仙经，抑亦惑误后学。</p><p>仆以至人未遇，口诀难逢，遂至寝食不安，精神憔悴。虽询求遍于海岳，诸益尽于贤愚，皆莫能通晓真宗，开照心腑。后至熙宁己酉岁，因随龙图陆公入成都，以夙志不回，初诚愈恪，遂感真人，授金丹药物火候之诀。其言甚简，其要不繁，可谓指流知源，语一悟百，雾开日莹，尘尽鉴明，校之仙经，若合符契。因谓世之学仙者，十有八九；而达其真要者，未闻一二。</p><p>仆既遇真诠，安敢隐默，罄所得，成律诗九九八十一首，号曰《悟真篇》。内七言四韵一十六首，以表二八之数；绝句六十四首，按《周易》诸卦；五言一首，以象太一之奇；续添西江月一十二首，以同岁律。其如鼎器尊卑、药物斤两、火候进退、主客后先、存亡有无、吉凶悔吝，悉备其中矣。及乎篇集既成之后，又觉其中惟谈养命固形之术，而于本源真觉之性有所未究，遂玩佛书及《传灯录》，至于祖师有击竹而悟者，乃形于歌颂、诗曲、杂言三十二首，今附之卷末，庶几达本明性之道，尽于此矣。</p><p>所期同志览之，则见末而悟本，舍妄以从真。</p><p>时，皇宋熙宁乙卯岁旦，天台张伯端平叔序。</p><h3 id="悟真篇后序"><a href="#悟真篇后序" class="headerlink" title="悟真篇后序"></a><strong>悟真篇后序</strong></h3><p>窃以人之生也，皆缘妄情而有其身。有其身则有患；若无其身，患从何有！夫欲免夫患者，莫若体夫至道；欲体夫至道，莫若明夫本心。故心者道之体也，道者心之用也。人能察心观性，则圆明之体自现，无为之用自成。不假施功，顿超彼岸。此非心镜朗然，神珠廓明，则何以使诸相顿离，纤尘不染，心源自在，决定无生者哉！然其明心体道之士，身不能累其性，境不能乱其真，则刀兵乌能伤，虎兕乌能害，巨焚大浸乌足为虞？达人心若明境，鉴而不纳，随机应物，和而不唱，故能胜物而无伤也。此所谓无上至真之妙道也。</p><p>原其道本无名，圣人强名；道本无言，圣人强言耳。然则名言若寂，则时流无以识其体而归其真。是以圣人设教立言以显其道，故道因言而后显，言因道而返忘。奈何此道至妙至微，世人根性迷钝，执其有身而恶死悦生，故卒难了悟。黄老悲其贪着，乃以修生之术，顺其所欲，渐次导之。以修生之要在金丹，金丹之要在神水华池，故《道德》、《阴符》之教得以盛行于世矣，盖人悦其生也。然其言隐而理奥，学者虽讽诵其文，皆莫晓其意，若不遇至人授之口诀，纵揣量百种，终莫能着其功而成其事，岂非学者纷如牛毛，而达者乃如麟角耶！</p><p>伯端向己酉岁于成都遇师，授以丹法，自后三传非人，三遭祸患，皆不愈两旬，近忆师之所戒云：异日有与汝解缰脱锁者，当宜授之，余皆不许。尔后欲解名籍，而患此道人不知信，遂撰此《悟真篇》，叙丹法本末。既出，而求学者凑然而来，观其意勤，心不忍拒，乃择而授之。然所授者，皆非有巨势强力能持危拯溺、慷慨特达、能仁明道之士。初再罹祸患，心犹未知，竟至于三，乃省前过。故知大丹之法至简至易，虽愚昧小人得而行之，则立超圣地，是以天意秘惜，不许轻传于匪人也。而伯端不遵师语，屡泄天机，以其有身，故每膺谴患，此天之深戒如此之神且速；敢不恐惧克责。自今以往，当钳口结舌，虽鼎镬居前，刀剑加项，亦无复敢言矣。</p><p>此《悟真篇》中所歌咏大丹、药物、火候细微之旨，无不备悉。倘好事者夙有仙骨，观之则智虑自明，可以寻文解义，岂须伯端区区之口授耶。如此，乃天之所赐，非伯端之辄传也。其如篇末歌颂，谈见性之事，即上之所谓无上妙觉之道也。然无为之道，济物为先，虽显秘要，终无过咎。奈何凡夫，缘业有厚薄，性根有利钝，纵闻一音，纷成异见，故释迦、文殊所演法宝，无非一乘，而听学者随量会解，自然成三乘之差。此后若有根性猛利之士，见闻此篇，则知伯端得闻达摩、六祖最上一乘之妙旨，可因一言而悟万法也；如其习气尚余，则归中下之见，亦非伯端之咎矣。</p><p>时，元丰改元戊午岁仲夏月戊寅日，张伯瑞平叔再序。</p><h3 id="七言四韵十六首"><a href="#七言四韵十六首" class="headerlink" title="七言四韵十六首"></a><strong>七言四韵十六首</strong></h3><p>（以表二八一斤之数）</p><p><strong>不求大道出迷途，纵负贤才岂丈夫。<br>百岁光阴石火烁，一生身世水泡浮。<br>只贪名利未荣显，不觉形容暗瘁枯。<br>试问堆金等山岳，无常买得不来无？</strong></p><p>此章言一切凡夫无常迅速之可畏也。</p><p><strong>人生虽有百年期，夭寿穷通莫预知。<br>昨日街头犹走马，今朝棺内已眠尸。<br>妻财抛下非君有，罪业将行难自欺。<br>大药不求争得遇？遇之不炼是愚痴。</strong></p><p>此章言人当勤炼大药以出世也。此与首章是祖师特地警策世人，为金丹大道发端。首章言生死事大，无常迅速，不论寿夭穷通，一切难逃生死轮回业报。次章言世人欲脱生死，超轮回，消罪业，非炼大药不可。首章所云大道，统言穷理尽性至命之事；次章所谓大药，盖指金丹也。大道言其统体，大药言其作用。度世之方唯有金丹最为快捷方式，然则人之出世求师以炼金丹大药者，救死而已，其可缓乎?</p><p><strong>学仙须是学天仙，惟有金丹最的端。<br>二物合时情性合，五行全处虎龙蟠。<br>本因戊已为媒聘，遂使夫妻镇合欢。<br>只候功成朝玉阙，九霞光里驾翔鸾。</strong></p><p>道，次章所云大药，俱指金丹而言，语意尚引而不发，此章特明揭之。世人才说学仙二字，除却黄白男女，便以吐纳、导引、搬精、运气当之，至为浅陋可笑，不必言矣。又闻道家说有五等仙，天地神鬼，优劣判然。佛家说有十种仙，寿千万岁，报尽还堕。学道之士茫茫多歧，莫知适从，岂知无上至真之道，只有天仙一路而已。此仙非五等仙中留形住世十洲三岛之仙，亦非十种仙中不修正觉报尽还堕之仙，乃无上仙也。此天非凡夫欲界、色界有漏之天，并非外道非想非非想定住无色界、销碍入空与夫穷空，不归八万劫终毕竟轮转之天，乃第—义天也。稽之《周易》乾象为天。乾者纯阳之体，纯粹以精，坚刚不朽，即金刚长住之法性，万劫不坏之元神也。以天体纯阳，故喻之曰乾为天，而非三界诸天之可比。以金性坚刚，故喻之曰乾为金，而非世间凡金之可伦。乃知天仙即金仙也，从修学金丹大道而得之者也。金者，不坏之法身。丹者，圆成之实相。金丹大道从有为以入无为，即了命而兼了性，方是形神俱妙，尽性至命之极则。学道者第一步便须从此立定脚跟，才知端的下手处，故曰：“学仙须是学天仙，惟有金丹最的端”金丹下手，彻始彻终只是坎离二物，后天之坎离即先天之乾坤也，在先天为性命，在后天又为性情，究而言之只是身心两字而已。心本纯阳，先天乾性也，中有至阴之精，感物而动，性遂转而为情，离中之阴即火中之木也。身本纯阴，先天坤命也，中有至阳之炁，寂然不动，命乃转而为性，坎中之阳即水中之金也。坎离一交，则情性自然会合矣。金性猛烈而难犯，其象为虎；木情柔和而利物，其象为龙。水火乃坎离之体，金木乃坎离之用，金木并，水火交，两物会于中官，则五行之炁全矣。故曰；“二物会时情性合，五行全处虎龙蟠。”身心一内一外不能遽合，须得中黄真意以和合之，戊已二土即真意也，真意既到身心，才打成一片，二物之情性欢然和合矣。此与媒人勾引，两性合欢何异？故曰“本因戊己为煤聘，遂使夫妻镇合欢。”自此三家相见，结成圣胎，金丹成矣。再加温养工夫，炼之又炼，九转功圆，金丹赫然发光，自太玄关逆流到天谷穴，直入太清圣境，岂非朝玉阙驾翔鸾，而游戏于九霞之表乎？此乃金丹脱胎换鼎法象，非若世俗飞升之说也。所谓天仙之道，惟有金丹最的端者如是而已。此章揭出金丹为通部纲领，下乃详言金丹作用。</p><p><strong>三五一都三个字，古今明者实然稀。<br>东三南二同成五，北一西方四共之。<br>戊己自居生数五，三家相见结婴儿。<br>是知太乙含真炁，十月胎圆入圣基。</strong></p><p>此章言金丹造化不出《河图》也。盖金丹作用即阴阳五行以超出明阳五行，上章言二物会合全赖戊己，三五之象昭昭矣，然岂无所本哉？《参同契》云：“圆三五，寸一分”，又云：“三五并为一兮。都集归—所”，此三、五、一，三个字之所自来。往古今来学道者如牛毛，知此三字者不啻如兔角。孰知其渊源出自《河图》哉？以《河图》参之，东三之木在人为魂，南二之火在人为神，木火为侣，两者合成一家，阳内藏阴，其中虚灵具有心象，故曰，‘东三南二同成五”。西四之金在人为魄，北—之水在人为精，金水共处，两者合成一家，阴内藏阳，其中满实具有身象，故曰“北一西方四共之”。中官之土，兼摄木火金水，总持精神魂魄，自成—家，独而无偶，真意之象身心会合而归中黄，三家相见之象，于是真种生圣胎结矣，即《参同契》所谓“三物一家，都归戊己”也，故曰：“戊己自居生数五，三家相见结婴儿”。夫后天之心即先天元精也，后天之身即先天元炁也，后天之意即先天元神也，其初太极涵三，浑然一中而已。自一分为二，并中官为三家，二分为四，并中土为五行，从此千变万化，生生不穷，顺之斯为常道不免轮回，逆之便名金丹超凡入圣。盖金丹一道到得三家相见，自然并两归一。两即归一，则四象、五行、六气、七政、八卦、九官之类无不归一，而名太乙含真炁矣。再加向上温养锻炼工夫，至于胎圆炁足，岂难超凡以入圣哉？故曰：“是知太乙含真炁，十月胎圆入圣基。”此章总括《河图》，贯串《周易》，与《参同契》相为表里，是全书提纲挚领处。</p><p><strong>草木阴阳亦两齐，若还缺一不芳菲。<br>初开绿叶阳先倡，次发红花阴后随。<br>常道即斯为日用，真源返此有谁知。<br>报言学道诸君子，不识阴阳莫乱为。</strong></p><p>此章言性命之功必须全修也。盖造化之妙用不出三五，三五之渊源皆起于一，一者无极而太极也。太极动而生阳，静而生阴，自一分为二，阴阳之变合遂不可胜穷矣。大而天地，细而万物，莫不有阴有阳，即如草木无情之物也，亦必阳倡阴和，然后花叶齐敷，着其芳菲；叶之开也，其色绿似乎属阴，不知惟阳为之倡，叶始微开，是则阳统阴而处其最先也；花之发也，其色红似乎属阳，不知惟阴为之随，花乃大放，是则阴从阳而居其略次也。征诸《河图》，天一生水，地以六数包之，外阴内阳，即绿叶之象；地二生火，天以七数包之，外阳内阴，即红花之象。人身亦然，坎外虚而中实，身象也，此非四大假合之身，乃真空中妙有也；离外实而中虚，心象也，此非六尘缘影之心，乃妙有中真空也。一切凡夫，身逐根而生尘心，缘尘而起识，顺以出之，日用不知，遂致流浪生死。学道之士贵在逆而返之，取坎中真阳点化离中真阴，身心打成一片，而先天之真源复矣。只此一阴一阳，顺之即凡，逆之即圣。道本一源，功须兼致。或执幻形为身而着于有，或执顽空为心而偏于无，皆由不识真阴真阳妄作妄为者也，奚啻北辕而南其辙乎？祖师儆策一切学人：访求真师，穷究性命根源，必须洞晓阴阳，深达造化，切不可独修一物，瞎炼盲参。阴阳二字，即《系辞传》所谓“一阴一阳之谓道”也，在先天为乾坤，于人为性命，在后天为坎离，于人为身心。究竞坎离即乾坤，身心即性命也。以造化喻之曰日月、曰水火，以物类喻之曰铅汞、曰虎龙，以人身喻之曰魂魄、曰心肾，以人伦喻之曰男女、曰夫妇。有等旁门见篇中阴阳、夫妇、男女等字面，遂附会作女鼎之说，诳惑下愚，助其邪淫，不惜丧身失命。更有援女鼎邪说以注此书者，定入无间地狱，或变厕中蛆虫，永劫难出头矣。哀哉痛哉！</p><p><strong>阳里阴精质不刚，独修一物转羸尪。<br>劳形按引皆非道，服气餐霞总是狂。<br>举世漫求铅汞伏，何时得见龙虎降。<br>劝君穷取生身处，返本还源是药王。</strong></p><p>此章言独修—物之非道，当直穷性命根源也。承上两章言一阴—阳是谓大道，三家相见乃结圣胎，外此总落旁蹊，非真种子矣。有等学人，未遇明帅，错认离中阴精以为本性，更不求坎中真阳点化，纵使执心不起，到得澄澄湛湛田地，终是无量劫来，识神难免生死轮回，岂能证金刚不坏之身乎？此独修—物者所以偏枯而羸尪也。又有索诸身内而为劳形按引，若熊经鸟伸之类；索诸身外而为服气餐霞，若吞日精月华之类；正如穷子觅珠、怖头狂走，较彼独修一物者，去道弥远矣。所以然者，皆由不识身心两字耳。离中真阴便是心，坎中真阳便是身。喻以无情之物，强名铅汞；喻以有情之物，强名虎龙。以身心本体而言，强名曰药物，以锻炼身心而言，强名曰火候。旁门既不识先天源本，又岂能降伏其身心哉？故欲降伏身心，必须穷取生身受炁之源。父母未生以前，乾坤合德，性命圆成，囫囫囵囵—个太极而已。及乎出胎以后，乾破为离，坤实为坎，从地—声时两下分开，性命无由返还。学道之士先当求明师点破生身受炁根源，乃取坎中一阳返之于离而成乾，即取离中一阴还之于坎而成坤，复还先天性命，囫囫囵囵才成得一个人，此便是七返九还金丹大药，而证万劫不坏之身，岂独修一物者所能仿佛乎！然返还之功非必索诸受炁之初也，凡人即眼耳鼻舌合成此身，其机生生不息，会归一心，即所谓生身处也。此生生者顺之即凡，逆之即圣，人能从十二时中时时收视返听，穷之又穷，一念回机，陡然觉悟，当下便识取父母未生前面目，再加时时保任之功，是谓返本还源而大药从此出，识得心王便是药王矣。</p><p><strong>人人本有长生药，自是迷徒枉把抛。<br>甘露降时天地合，黄芽生处坎离交。<br>井蛙应谓无龙窟，篱鷃争知有凤巢？<br>丹熟自然金满屋，何须寻草学烧茅？</strong></p><p>此章言大药不待外求也。大药之本无过性命，性命之用不离身心，父母未生以前，人人具足，生身受炁而后，一切圆成，此太上所谓谷神不死者，只在当人返之还之耳。世人为积习所迷，狂惑失性，把大药抛在一边，向外驰求，另觅长生道路，终身役役，至死不悟。倘遇真师指破迷途，方知人人具足底身心便是长生大药，并两归一，真种自生，有若甘露之降自天中，黄芽之产在土内。盖甘露从天而降，喻言先天一炁倏然从虚无中来，无中生有，甚是奇特也。黄芽从地而出，喻言二物交会，一点真阳从坤土中迸出，药苗新嫩而可采也。两象—意，总是坎离交而产药之时也。奈何世人弃真逐妄，见同篱鷃，智若井蛙，不识北海之中自有龙窟，朝阳之地本有凤巢，将人人具足之大药当面蹉过，所谓同门出入不相逢也，岂知丹头一点，铜铁皆金，后天一切渣滓俱化作先天元炁，取之左右逢其源矣。乃抛却此等受用，转向后天渣滓中觅些小勾当，何异抛却满屋黄金，反去寻药草而烧茅弄火乎！</p><p><strong>休炼三黄及四神，若寻众草便非真。<br>阴阳得类归交感，二八相当自合亲。<br>潭底日红阴怪灭，山头月白药苗新。<br>时人要识真铅汞，不是凡砂及水银。</strong></p><p>此章直指先天药物，以破旁门也。大药既人人具足，不待外求，可见一切后天渣滓皆非真种矣，何必炼三黄四神而寻众草乎？三黄四神俱是炉火家药物，祖师将此以喻后天渣滓者也。大抵以凡精、凡气、凡神为三要者，便是三黄。以心肾肺肝为四象者，便是四神。取周身津液血气为运用者，便名众草。不知一落后天形气，便非虚无至真之大药，所以不当炼也。药之真者，无过坎离二物。离中真水恒欲下流，坎中真火恒欲就上，此本天本地之性情也，两者一交，水仍归地，火仍归天，亲上亲下，各从其类矣。天一生水而成，以地六为坎；地二生火而成，以天七为离；今取坎中之一上合离七，离中之二下合坎六，是为二八，二八相当，恰合—斤之数，自然相亲而归一体，此两句指坎离既交，而言其必至之理也。当其欲交未交之时，坎中真阳涌出北海，如潭底之日赫然发光，一切阴气邪魔到此自然消灭。及乎真阳上升与离中真阴配合，结成金丹，如天上太阴映太阳以为光，初出庚方之上，到此药苗新嫩，急须采取而烹炼矣。此两句指坎离初交而言其自然之象也。大抵坎中阳炁为真铅，离中阴精为真汞，坎离即铅汞也，铅汞即身心也，身心之用乃精炁也，精炁之体乃性命也，两者打合，浑然元神，乃是真中至真。人能洞识此物，方知后天精气一切非真，庶不为凡砂水银所诳惑矣。凡砂水银既非真种，三黄四神之与众草又可认以为真哉？何时人之瞶瞶也！</p><p><strong>此法真中妙更真，都缘我独异于人。<br>自知颠倒由离坎，谁识浮沉定主宾。<br>金鼎欲留朱里汞，玉池先下水中银。<br>神功运火非终旦，现出深潭月一轮。</strong></p><p>此章言坎离交而产药，乃金丹之初基也。真铅真汞既非凡砂水银之可拟，学道者能舍此而别求妙法乎？后天身心即先天性命，人人具足之本真也，何以异于人哉？然归根复命之作用全在颠倒，同而异矣。不同而同者，先天自然之本体至真也，即内药也；非异而异者，后天颠倒之妙用，乃从妙用而返至真也，即外药也。《老子》云：“我独异于人，而贵求食于母”，此之谓也。就先天而言，本以乾性为主，坤命为宾。自中爻互易为离坎，未免宾反为主，主反为宾。离中木汞其性飘忽而喜浮，主中宾也；坎中金铅其情镇重而喜沉，宾中主也。人皆知乾坤颠倒而为坎离，金沉木浮，主宾之位似乎不定。岂知坎离再—颠倒而还乾坤，金之沉者转浮，木之浮者转沉，乾性依旧是主，坤命依旧是宾，浮沉之用转而主宾之位定矣。离之匡廓属乾，是名金鼎，其中浮而易走者为朱里汞，宾之位，心之象也；坎之匡廓属坤，是名玉池，其中沉而不迁者为水中银，主之位，身之象也。汞性刻刻流转，顺以出之，易走而难留，不能自主，如欲留之必须用水中之银；金性镇重，出自坎宫，反来作主，逆以制之。真汞受制始不飞走，到此身心一片，寂然不动矣。然而调伏身心全仗真意，妙在“欲留”“先下”四字。浮沉互换，主宾颠倒之用，恰在其中。二物交会不出一时，运火神功无过，回光返照，只消刹那间，金丹一粒现出北海大渊之中，如满月轮，赫然光透帘帷矣。坎离初交便产大药，采取烹炼之功从此而起。此外药之作用，即还丹之根基也，岂非真中更真者乎。</p><p><strong>要知产药川源处，只在西南是本乡。<br>铅遇癸生须急采，金逢望远不堪尝。<br>送归土釜牢封固，次入流珠厮配当。<br>药重一斤须二八，调停火候托阴阳。</strong></p><p>此章详言采取温养，乃金丹之火候也。上章言深潭月现，则金丹大药产矣，然未言产自何地，采自何时，养之何法，学者仍茫然无下手处，此火候之不可不知者也。真金出自水底，故取象于川源；大药产在坤土，故取象于西南。且大药之产实与天上太阴同其造化。月望于东方乾甲之位，后此为艮丙之下弦，而魄生一阴已，在巽辛位上，动极而静，是为月窟，光敛于东北，万化归根，丧朋之象也。月晦于北方坤癸之地，后此为兑丁之上弦，而魂生—阳已，在震庚方上，静极而动，是为天根，光现于西南，药苗新长，得朋之象也。既知身中产药之地，即知身中采药之候矣，故曰：“要知药产川源处，只在西南是本乡。”大药既产，是名真铅，铅者杳杳冥冥，一味水乡铅也，水有壬癸之分，壬阳水清，癸阴水浊。盖时之子妙在心传，真意初动为阳，再转即阴，阴一生而真种失矣。当乘阴之未生而采之，故曰“铅遇癸生须急采”。真铅出水又名真金，真金者恍恍惚惚，一点水中金也，金有老嫩之别，其嫩也象月初望，其老也象月既望。盖月之圆存乎口诀，真炁初凝，恰当望日蟾光圆足时，过而真炁已失，即望远矣。当乘阴之未散而尝之。故曰“金逢望远不堪尝”，此言活子时到采取之功也。大药既采，即以真意送之，上升天谷，引入黄庭，牢闭六门，固济而堤防之，又当以神光刻刻回抱，不可须臾间断。盖真铅升鼎只当得一物，惟急入太阳流珠以配之，则神臾相守，心息相依，铅汞相投，身心二物才打成一片矣。故曰“送归土釜牢封固，次入流珠厮配当。”，此言大药入鼎温养之功也。采取之后，继以温养，大药永无耗散矣。然欲药足而火均，其功岂易言哉！大药不计斤而云重—斤者，取其至足也。金丹之圆必合两弦真炁气以成之，其间金水各半，不及则嫩，太过则老，不先不后之间可失其平乎？采时谓之药，药中有火焉，真火本无侯，而云调停者，取其至均也。两弦既合，必藉天然真息以调之，其中文武异宜，意散则冷，念起则炎，不炎不冷之间可失其准乎！炼时谓之火，火中有药焉，以火炼药便是以神御炁，而金丹之功就矣．故曰“药重一斤须二八，调停火候托阴阳。”此章是金丹底作用关键，不比其它泛论，其中火候之秘，不着于文，须得圣师亲授。然须知采取之妙全在念头不动处。盖不采之采是谓真采，不取之取是谓真取，此又火候之至妙至妙者也。过此以往，便是还丹作用矣。</p><p><strong>虎跃龙腾风浪粗，中央正位产玄珠。<br>果生枝上终期熟，子在腹中岂有殊！<br>南北宗源翻卦象，晨昏火候合天枢。<br>须知大隐居廛市，何必深山守静孤！</strong></p><p>此章言乾坤交而结丹，乃还丹之全功也。上章言既得金丹大药，养在黄庭土釜中，神炁相守子母相恋，归根而复命矣。至于静极生动，正子时到，便当驾动河车，聚火载金，自尾闾关升到天谷穴，猛烹而极锻之，如龙争虎斗，风涛汹涌，撼动乾坤，至于乾坤交姤罢，一点金液依然落在黄庭中央，故曰：“虎跃龙腾风浪粗，中央正位产玄珠。”从此更加温养之功，如龙护珠，如鸡抱卵，默默回光，勿忘勿助，到得玄珠成象，太乙含真，恰似果熟香飘，婴儿自然变化而超脱矣，故曰；“果生枝上终期熟，子在胞中岂有殊”乾南坤北，先天定位，系造化自然宗源，一到后天，则天地不交而反成否矣，今者乾坤既交，否转为泰，便将周天卦象通盘翻转，故曰“南北家源翻卦象。”晨昏二字只是一动一静，—阴动而为复，法当进火，进至六阳，动极而复静矣；—阴静而为姤，法当退火，退至六阴，静极而复动矣。一进一退，循环无端，悉听命于天枢。盖周天之行度无所不动，只有天枢兀然不动，在人为天谷元神常应常静者也。一切火候进退，无非合此不功之抠而已，故曰“晨昏火候合天抠。”还丹之功全在致虚守静，然而静不离动，舍动取静，深山之象也，喻独修一物也；即动而静，廛市之象也，喻还丹作用也。各人有一无位真人，隐在六根门头，时时发用，时时退藏，终日坐千峰顶上，不离十字街头，终日游十字街头，不出千峰顶上，正如天行常转而天抠兀然不动，岂必沉空守寂，坐在黑山鬼窟方称大隐乎！故曰：“须知大隐居廛市，何必深山守静孤！”，此结言还丹作用，性命全功，非独修一物者可比也。</p><p><strong>不识玄中颠倒颠，争知火里好栽莲？<br>牵将白虎归家养，产个明珠似月圆。<br>慢守药炉看火候，但安神息任天然。<br>群阴剥尽丹成熟，跳出樊笼寿万年。</strong></p><p>此章言还丹妙用，由颠倒而归自然也，通上数章。坎离交而产药，乾坤交而得丹，总是颠倒妙用，但世人知之者希耳。即如常道阴阳，火生于木，水生于金，顺而出之，欲动忿胜，生转为杀，所谓五行顺行法界火坑也，在《阴符》谓之祸，发必克丹道。阴阳则不然，水转生金，火转生木，逆而反之，忿惩欲窒，杀转为生，所谓五行颠例大地七宝也，在佛经谓之火宅生莲。故日：“不识玄中颠倒颠，争知火里好栽莲？”火中生木便名青龙，水中生金便名白虎。白虎原系乾家真金，落于坤宫而成坎者，今用驱虎就龙之法，取坎中真金点在离内，金来归性，乃称还丹而乾体圆矣。故曰：“牵将白虎归家养，产个明珠似月圆”，此金丹大药产在坤炉之法象也。再加向上工夫，采取锻炼。金丹乃归乾鼎，而称金液还丹矣。丹既归鼎仍以炉中真火养之，火候之调全在真息，非后天呼吸之气也。真息与元神相依，又名神息，天枢兀然，法轮常转，自然出息不随万缘，入息不居蕴界，所谓天然真火也。故曰：“慢守药炉看火候，但安神息任天然。”凡人四大一身，无非阴气，从心意识中幻出种种贪嗔痴慢，未出三界，种种皆樊笼也。得此丹头一点，阴气己转而为阳，从此炼之又炼，剥尽群阴，露出圆陀陀光烁烁未生以前面目，顿超三界，永脱樊笼而证万劫不坏之金身矣。故曰：“群阴剥尽丹成熟，跳出樊笼寿万年。”此章言丹道颠倒之极归于自然，通上数章而结之。</p><p><strong>黄芽白雪不难寻，达者须凭德行深。<br>四象五行全藉土，三元八卦岂离壬。<br>炼成灵宝人难识，消尽阴魔鬼莫侵。<br>欲向人间留秘诀，未逢一个是知音。</strong></p><p>此章言学道者当勤修德行以立丹基也。金丹大道即可脱樊笼超三界，是谓无上至真法宝矣。苟非至德，何以凝至道乎？坎中真阳是名黄芽，离中真阴是名白雪。即此二物金丹之真药也。真药必传真人，真人必祟德行，德之与行非一非二，如车之两轮，鸟之两翼。德之真者无过净明忠孝，扶植纲常，行之真者无过济困扶颠，方便利物。若能交修并证，表里如一，自然动天地格鬼神，遇真师得真药。倘德行有亏，纵遇真师授真道，决然承当不起，往往半途夭折。末路败亡。《阴符经》所谓小人得之轻命是也。征诸《河图》，金水木火为四象，并中土为五行，金水木火皆从中土而生，循环一周复归中土，起根在此，归根亦在此，故曰“四象五行全赖土”。三元者，元精、元炁、元神也；八卦者，乾坤并六子也。三元只是一元，八封只是一个太极，一由中出，从天一中生出真水．实为万化之源，故曰“三元八卦岂离壬”。上句言中在丹道为真意，下句言一在丹道为真铅。中黄真意寂然不动，身心自然浑合。从虚无生出大药，是名真铅，真铅即金丹也，即黄芽白雪二物所会合而成者也。从此炼之又炼，化凡质为灵质，而人莫测，损之又损，消阴气为纯阳，而鬼莫侵矣。自非大药之功，何以得此？然非德行甚深者，又曷克致此哉？此等秘诀、父不得而授之子，臣不得而献之君，必其人德行隆重，夙有仙缘，才承当得起。寥寥天壤，知音者谁！祖师到此，不能不为之三叹矣！叹知音之难逢，正叹积德累行之难其人耳。</p><p><strong>好把真铅着意寻，莫教容易度光阴。<br>但将地魄擒朱汞，自有天魂制水金。<br>可谓道高龙虎伏，堪言德重鬼神钦。<br>已知寿永齐天地，烦恼无由更上心。</strong></p><p>此章言金丹之妙，确然可以度世也。承上言德行既足立基，大药本非难致，当汲汲以求真铅矣。真铅乃先天—炁，从虚无中来，即金丹大药也。此药至灵至妙，不在四大一身中，却又不可身外摸索，须得真意以擒之。其念一到时，入杳冥则真铅自生，得之则命由我立，庶不迁延岁月，虚度光阴矣。真铅虽是一炁，其初却因两物结成。并两为一，须用颠倒工夫，先将北方水中之金，擒住南方火中之木，即以南方木中之火，制却北方水中之金，于是金木兼并，水火既济，而真铅得矣。火中之木、水中之金即天魂地魄也，魂魄即龙虎也。身中之真龙真虎既伏，世间龙虎自无不驯伏矣；身中之阳魂阴魄既归，世间鬼神亦无不归命矣。此不特道业至高，抑亦德行至重，才能如此。如此道高德重，便可提挈天地，把握阴阳。天地有坏，这个不坏。一切烦恼悉化为妙明真心，此非断烦恼而证菩提、烦恼即菩提也！性命俱了，此金丹大道，出世之极则也。</p><p><strong>不识真铅正祖宗，万般作用枉劳功。<br>休妻谩遣阴阳隔，绝粒徒教肠胃空。<br>草木阴阳皆滓质，云霞日月属朦胧。<br>更饶吐纳并存想，总与金丹事不同。</strong></p><p>此章言金丹大道迥绝旁门也。上章言真铅之妙可以超凡入圣，学道者可不识真铅哉！真铅是先天一炁，从虚极静笃中来，虽似有作，其实无为，乃造化之根源，大丹之宗祖，非独修一物者可以并驾，并非搬弄后天精炁一切妄作妄为者可以幸致也。一阴一阳各正性命，方称大道。何须休妻？若独修一物，天地不交，真种无由生化矣，此休妻而阴阳否隔之象也。浩然之气充塞天地，自然不假一毫外物帮补。何消绝粒？若内不足而强绝外缘，未免馁在其中矣，此绝粒而肠胃空虚之象也。草木金银喻身中浊物，如心肾肝脾之类；云霞日月喻身中凡气，如精神魂魄之类。此等皆后天渣滓，合之四象五行不过依稀仿佛而已，与先天一炁有何干涉乎！更有执呼吸为元气者，未免着于吐纳；认思虑为元神者，未免着于存想。岂知真息之息与不神之神合为一炁，返乎太虚，才是金丹大道，与此等旁门天渊迥别，不可不明辨也。夫金丹即真铅也，世人既不识真铅，安识金丹？此章痛扫旁门，极其警策。惜乎愚夫错认休妻一语，又流入采阴旁门，造下地狱种子，恰如避溺而投火矣。哀哉！</p><p><strong>万卷丹经语总同，金丹只此是根宗。<br>依他坤位生成体，种在乾家交感宫。<br>莫怪天机具泄漏，只缘学者尽愚蒙。<br>若能了得诗中意，立见三清太上翁。</strong></p><p>此章言金丹大道，为超凡入圣快捷方式，乃《悟真篇》上卷之结尾也。前章言金丹作用迥绝旁门，可见只此一事实，余二即非真矣。岂特此书为然，纵阅尽万卷丹经，亦只言此一事耳。先天羲易提出乾坤坎离，已为丹经开山作祖，《道德》并《清静》诸经，惟宗自然，虽直指无为之道，而金丹作用已在其中。《阴符》及《参同》诸书，要人返本，虽详示有为之功，然作用到头仍归自然大道。至于关尹庄列之所阐扬，钟吕海蟾之所撰述，莫不皆然，无非究性命之根，以定金丹之宗而已。所云金丹最的端者，此其根宗也。金丹作用，篇中言之即详，统而论之只是产药于坤炉，结丹于乾鼎两言可尽。以金丹言之，坎离始交而产大药，坤宫事也；至于依时采取升入天谷引归黄庭，则属之乾家矣。以还丹言之，采药入炉而用文火温养，坤宫事也：至于聚火载金交媾锻炼于昆仑顶上，则又属乾家矣，崔公所谓“产在坤，种在乾”是也，故曰：“依他坤位生成体，种在乾家交感官。”祖师剖露到此，可谓直泄天机矣，奈世人尚惑于旁门！或以彼我两家分乾坤，此与无间地狱作因缘者；或以脐上顶下两地分乾坤，此向黑山鬼窟作活计者；岂非愚蒙之极乎！倘有智慧过人之士，参讯勤恪，神明忽告，当下豁然了悟，方知山河大地总是鼎炉，蠢动含灵悉皆药物，日用动静无非火候，三清太上即我本来法身，而立地成真作祖矣，故曰“若能了得诗中意，立见三清太上翁。”三清音，玉清、上清、太清三境真人也。太上者，巍巍尊高先天真宰也。凡夫—闻三清太上便惊惶无地，妄谓此乃天上至尊，断无我分，不知我之元精即玉清真人，即佛家所谓清静法身也；我之元炁即上清真人，即佛家所谓千身亿化身也；我之元神即太清真人，即佛家所谓圆满报身也。举一即三，是名三清，会三归一，是名太上。非三而三，非一而一，无上而上．真空不碍妙有，故曰“无极而太极”。三本非三，一本非—，上本无上，妙有不碍真空。故曰“太极本无极”。此乃无上至真妙觉之道也。祖师所云悟真者，悟此而已。从前一切金丹作用，若炉鼎．若药物，若火候，到此总属筌蹄，何况旁门小乘？呜呼！苟非三教至人，其孰能知之哉！</p><p>此卷已括尽金丹作用，以下不过引而伸之耳。—路剖析次第秩然，到末了才直泄天机，作者注者双眼洞照，读者亦知之否耶？</p><h2 id="卷中"><a href="#卷中" class="headerlink" title="卷中"></a><strong>卷中</strong></h2><h3 id="七言绝句六十四首"><a href="#七言绝句六十四首" class="headerlink" title="七言绝句六十四首"></a><strong>七言绝句六十四首</strong></h3><p>（以象卦数）</p><p><strong>道自虚无生一炁，又从一炁产阴阳；<br>阴阳再合成三体，三体重生万物张。</strong></p><p>此章言大道顺生之序也。《道德经》云：“道生一，一生二，二生三，三生万物。”只此数句，包罗万象，该括三教，惜未有知其解者。大道本来无方无体，浑然太虚，不可道，不可名者也，强名之曰虚无，曰自然，曰未见炁然。才谓之虚即实矣，才谓之无即有矣，才谓之自然即该具因缘矣，才谓之未见炁而元炁已生，道生一矣。故曰“道自虚无生一炁”，周子所谓“无极而太极”是也。一炁既分，其中便有清有浊，有动有静，动者清而上浮为天，静而浊者下凝为地，一生二矣。故曰“又从一炁产阴阳”，周子所谓“分阴分阳，两仪立焉”是也。从此天气下降，地气上升，二气交感，人生其中，二生三矣。故曰“阴阳再合成三体”，周子所谓“乾道成男，坤道成女”是也。只此一元之炁，充周布满，三才既备，品物咸亨，情与无情莫不各正性命，三生万物矣。故曰“三体重生万物昌”，即周子所谓“万物生生而变化无穷”者也。此章是祖师述《道德经》，特衍而明之，以为中篇六十四章纲领．所谓顺去生人生物者也，从此逆而返之，便是金丹大道。</p><p><strong>万物芸芸各返根，返根复命即长存。<br>知常返本人难会，妄作招凶众所闻。</strong></p><p>此章言学道者当知常返本也。道生一，一生二，二生三，三生万物。可见大道物物具足，矧人为万物之灵，可不思返本还源乎？倘能从日用常道颠倒求之，即此六根门头，根尘相对时，当下斩断意识，意识不行，六用皆息，所谓“一根既返源，六根成解脱”也。从此一切有情无情之物，无不各返其根，而先天之命复矣。命复而谷神不死者，终古常存矣，即太上所谓“万物芸芸，各归其根，归根曰静，静曰复命”是也。归根复命之功，人人做得，而世人往往当面磋过者，只为不知常耳。此道本至平而无奇，至澹而无味，不离日用，直造先天，是为太常。人能一念回机，当下便同本得，才知常即返本矣。奈何百姓日用而不知，昧却自家底平常心，往往厌常喜新，向外驰求，做出许多捏怪伎俩，阴阳炉火，无所不至，妄作妄为，自取凶咎，即太上所谓“不知常，妄作凶”也。圣训昭昭，世人岂不闻之乎！此亦本《道德经》而发明之，示人以返本还源之功。</p><p><strong>但将死户为生户，莫执生门号死门。<br>若会杀机明反复，始知害里却生恩。</strong></p><p>此章言杀机转为生机，即反本之功也。《阴符经》云：“生者死之根，死者生之根。恩生于害，害生于恩。”盖世人之生死皆由于心，心之生死皆由于物，凡六根门头一切有漏处，悉皆生死岸头也。何以故？—切有漏之处，世人莫不依此安身立命，所谓生门也，即皆恩也。然一切有漏之处，世人莫不从此丧身失命，即所谓死户也，即皆害也。倘顺而出之，生门转作死门而害生于恩矣。惟逆而返之，死户转作生户而恩生于害矣。害生于恩，是生机反为杀机也；恩生于害，是杀机反为生机也。所谓杀机反复之妙也。此章本《阴符》宗旨而发明之。《道德经》主自然，故直指虚无之体；《阴清经》主作用，故专提生杀之机。然生杀之机，即所以归根而复命也。</p><p><strong>祸福由来互倚伏，还如影响相随逐。<br>若能转此生杀机，反掌之间灾变福。</strong></p><p>此章申言生杀之机也。《感应篇》云：“祸福无门，惟人自召。”此太上宝训也，然须知学道人之祸福与世人所谓祸福迥别：盖知常而返本，即自求之福也；不知常而妄作，即自求之祸也。岂不互相倚伏，如影之随形，响之应声乎？倘能一念回机，则生杀之关立转，一切妄作妄为者，未尝不可知常而返本，其转移之机关只在反掌间。盖妄即变而为常，即无所不变矣，从此殃可变庆，凶可变吉，灾可变福。宇宙在手，万化生身，而为造物之所不能杀矣。祸福倚伏亦本《道德经》，以申言上章杀机反复之意。</p><p><strong>要得谷神长不死，须凭玄牝立根基。<br>真精即返黄金室，一颗明珠永不离。</strong></p><p>此章言转两为一，乃金丹立基之功也。《道德经》云：“谷神不死，是为玄牝。玄牝之门，是谓天地根。”谷神即本来面目也，谷取其至虚，神取其至灵，至虚至灵之机只在当下。当下寂然不动，当下感而遂通，其来无首，其去无尾，谷神本自无神生，何有于死！仍从此无生中生生不息，而天地万物皆从此出，即是道生一，一生二。顺而出之以为生机者也。若要逆而返之以为杀机，妙用须从玄牝立基．坎中真阳为玄，是名有中无，命之寄于身者也；离中真阴为牝，是名无中有，性之寄于心者也。两者一合，丹基乃立，谷神自然长存，故曰：“要得谷神长不死，须凭玄牝立根基。”玄牝二物会归中黄，先天至精妙合而凝，何啻赤水玄珠得于罔象？一得永得，自然须臾不离，故曰：“真精既返黄金屋，一颗明珠永不离。”夫真精既返，玄牝之基立矣。玄珠成象，岂非谷神长不死者乎？此转两为一之初基，即转杀为生之妙用也。</p><p><strong>先且观天明五贼，次须察地以安民。<br>民安国富方求战，战罢方能见圣人。</strong></p><p>此章言复命之功即金丹作用也。独修一物即非大道，彼金丹大道何如哉？欲修金丹，必须洞晓阴阳，深达造化。《阴符经》云：“观天之道，执天之行。”又云；“天有五贼，见之者昌。”五贼者五行，天之所以造化万物，即人之所以自造自化者也。若不明互生互杀之妙用，怎得成丹？故欲执天之行，必先观天之道，内观洞然，才好下手。身中造化不离方寸地，此地兼摄坎离二用，察之则主立矣。主立则六根归元，听命天君，是谓“民安”。三宝内敛，外邪不生，是谓“国富”。从此坎离交姤，方结金丹，有龙争虎斗之象。交姤之时，六根大定，意识不行，五贼皆束首受我驱策，阴魔扫迹，有战胜之象。自此露出本来面目，便是圣胎，而见自己之圣人矣。以复命而兼了性，与天地合其德，方成大道。下章遂言战胜之功用。</p><p><strong>用将须分左右军，饶他为主我为宾。<br>劝君临阵休轻敌，恐丧吾家无价珍。</strong></p><p>此章申言金丹作用，当明辨宾主以还真也。战胜而见圣人，金丹之道圆矣。然方战之时，其功不可不慎。左属阳右属阴，离为太阳，左也，而实阳中之阴，则居左而反为宾矣；坎为大阴，右也，而实阴中之阳，则居右而反为主矣。所谓“用将须分左右军”也。学者以见性为主，离光是也，奈何中藏阴气，识神尚存，实未得为见性。一点乾家真性寄体坤中，坎中元炁是也，以其未即来复也，故谓之他，以其为我家故物，故必须让他作主。彼即作主，我反为宾矣，主宾互换，颠倒之妙也。其初先用离中真阴，回光返照，既而取出坎中真阳，反本还源。识神死尽，真性才得现前，此如大将临阵先擒其王。真种到手，阴邪自散，但中间进退之宜全仗调停火候，如大敌之不可轻。倘临炉之时一念妄动，则坎中真阳不可得而取，是“丧却吾家无价珍”也。可不慎乎！此章当与上两章参看，方知宾主颠倒之炒。更有下劣旁门以此章轻敌、上章战胜等句，附会作采阴邪说，诳惑世人丧身失命，生当受雷霆之诛，死当入无间地狱矣。</p><p><strong>异名同出少人知，两者玄玄是要机。<br>保命全角明损益，紫金丹药最灵奇。</strong></p><p>此章申言金丹之要，断在玄牝也。《道德经》首章云：“故常无欲以观其妙，常有欲以观其缴”又曰：“此两者同出而异名，同谓之玄。”正与玄牝之说互相发明，但世人知之者稀，祖帅特为剖析之。常无者即玄也、阳也、主也，在人为真性；常有者即牝也、阴也、宾也，在人为真命。一分为二，是为异名；二本乎一，是为同出。学人能从有入无，返乎先天，是为玄玄之要道矣，故曰：“异名同出少人知，两者玄玄是要机。”有无之体虽一，作用却分两般，有为所以保命，当加日益之功；无为所以了性，当明日损之妙。损之又损，以至于无，自然形神俱妙，超脱而变化矣，故曰：“保命全角明损益，紫金丹药最灵奇。”水火相配合成紫色，即金丹法象，有无交入，性命齐了，岂非玄玄之妙道乎！</p><p><strong>不识阳阳及主宾，知他那个是疏亲？<br>房中空闭尾闾穴，误杀阎浮多少人！</strong></p><p>此章言独修一物之非道也。盖有无同出之谓玄，一阴一阳之谓道，所以金丹之功必须性命全修。篇中所说阴阳，直接性命而言，只此性命两字，在先天为乾坤，在后天为坎离，此两者有宾有主，有亲有疏，学人宜细辨之。世人但知以离为性，不知离中之阴，乃后天识神，逐境流转者也。学人仿佛依通便以此为见性，何异认贼作儿子，未免以宾为主，应疏而反亲矣。但知以坎为命，不知坎中之阳，即先天乾性，万劫不坏者也。学人未遇真师，转斥此为外物，何异贫子觅衣珠，未免以主为宾，应亲而反疏矣。此毫厘千里之差，不可不辨者也。今世学道者但闻清静之说，便牢闭六窗，灰心静坐。内不出，外不入，其象为“房中空闭尾闾穴”，即所谓“独修一物是孤阴”者也。只因不辨宾主亲疏，未明玄玄大道，并其所守之一物亦非矣，误尽世人，可胜道哉！昔马祖在南岳，一味坐岳禅，南岳让公启以磨砖岂能作镜，复示以打牛打车之机，始豁然开悟。会得这则公案，便会得此章关键矣。</p><p><strong>玄牝之门世罕知，只将口鼻妄施为。<br>饶他吐纳经千载，怎得金乌搦兔儿？</strong></p><p>此章申言玄牝妙用，非旁门所知也。玄牝之与谷神，其体则一，其用则二，名之以一有一无，象之以一乌一兔，张弛阖辟，旋乾转坤，太上所谓玄牝之门，是谓天地根者也。旁门不知其妙，错认绵绵若存一句，妄以口吐鼻纳为玄牝作用，谬甚矣！岂知玄牝二物不过真阴真阳，离中真阴象日中金乌，坎中真阴象月中玉兔。两者会合，主宾颠倒，自然相擒相制而结金丹。《阴符经》所谓“擒之制在炁”也。若但以口鼻吐纳为功，纵饶千秋万岁，真阴真阳依然间隔，怎得金乌搦兔之妙用乎？此玄牝之门举世所以罕知也。</p><p><strong>三才相盗食其时，此是神仙道德机。<br>万化既安诸虑息，百骸俱理证无为。</strong></p><p>此章申言复命之功，从有为以入无为也。首章原本《道德经》，言“道生一，一生二，二生三”，三才之道备矣。只此三才，顺之即凡，逆之即圣，学道者窃造化之机而用之，岂难超凡入圣乎？《阴符经》云：‘三盗既宜，三才既安。”又曰：“食其时，百骸理。动其机，万化安。”盖大丹造化以天为鼎，以地为炉，以日精月华为药物，人居其中运行周天火候，此丹道逆用之三才也。然有两种作用：以小周天而言，当先取坎中之阳补离中之阴，水火既济，会于中黄，金丹产在炉中矣，其机在侯活子时到，以为采取之功。以大用天而言，坤反居上，乾反居下，天地反复交在昆仑，还丹收归鼎内矣，其机在候正子时到，以为锻炼之准。两种作用内外交通，始得参合三才，结而成丹，无非以真意和合身心，使元精、元炁妙合而凝，谷神自然长存。人但知为神仙妙诀，不知此乃修德凝道中一段自然机用，即归根复命之要道也。锻炼之后身心大定，天君坐镇中央，寂然不动，而五官四肢三百六十骨节八万四千毛孔，元炁周流，一切归命中黄正位。譬如北辰居所，而众星自拱，又如阳回寒谷，大地皆春。可谓各正性命而保合太和矣。岂非万化既安，诸虑尽息，百骸俱理，而得证无为者乎？此章言会三归一，从有为以入无为，正与首章相应。盖即《阴符》之作用，契《道德》之自然，摄用归体，以了命而兼了性者也。</p><p><strong>阴符宝字愈三百，道德灵文止五千。<br>今古上仙无限数，尽于此处达真诠。</strong></p><p>此章标两经宗旨，以示大道之渊源也。大道非师不传，非经不印，经者千圣相传之心印。然三洞真经部啻数千卷，独推《阴符》、《道德》两经开山作祖者，以其道合天人，为穷理尽性至命之真诠耳。然两经宗旨同而不同，异而不异：《道德》直指自然之本体，其道从无入有，其机主顺；《阴符经》专提归根之作用，其道从有入无，其机主逆。即如篇中所引虚无一炁，顺也；继以知常返本，则逆矣。同出异名，顺也，继以察地安民，则逆矣。至于谷神之妙，先从玄牝立基，则顺而未始不逆；相盗之机。究竟无为得证，则逆而未常不顺。此又见《道德》、《阴符》有无不二，性命同源之妙也。然两经文字极其简奥，《阴符》字仅三百，《道德》文止五千，自古上仙大圣，皆从得大受用。后来著书立说者终不能出其范围，诚哉！其为穷理尽性至命之真诠也已。</p><p><strong>契论经歌讲至真，不将火候着于文。<br>要知口诀通玄处，须共神仙仔细论。</strong></p><p>此章言火候之秘必假师传也。《阴符》、《道德》两经，垂示真诠，为万古学道者作指南针。然其书乃直指归根复命至真之要道，尚未落丹经诸名相也。至汉魏伯阳真人始准易象作《参同契》．建立鼎炉、药物、火候诸名相。大约以乾坤为鼎炉，以坎离为药物，以余六十卦为周天火候，意玄而语奥，遂称丹经鼻祖。从此接踵而起者，有论有经有歌，横说竖说，无非以寓言发明至真之理。其所陈者，卦爻铢两；所用者，年月日时。此特火候之名相耳。至真之诀，虽隐然在中，却又引而不发，其中玄妙，须得圣师口口相授，片言指破天机，则纸上陈言总是源头活水，紫清真人所谓“都来半句，贯串万卷丹经”是也。不则双眼黑漆漆地，纵有解会，一似镜里观花，水中提月，从何处着眼？从何处下手哉？</p><p><strong>饶君聪慧过颜闵，不遇师传莫强猜。<br>只为丹经无口诀，教君何处结灵胎？</strong></p><p>此章言金丹大道，非师传不明也。上章言口诀必待师传，信矣。或疑世有聪慧绝人者，似可无待于师，殊不知性由自悟，命假师传，自古到今，未有无师而得证尽性至命之大道者。所以黄帝拜访于崆峒，孔子特询乎柱下，此两圣者岂非慧过颜闵者哉？彼其求师问道何其勤勤，正以道妙不可强猜耳。即如《阴符》、《道德》两经所言知常返本、察地观天底道理，只在眼前，然未遇真师，无异水中捉月，镜里观花，令人何处下手？又况后来丹经所述药物、火候之秘，曲譬广喻，名相离奇，有不目眩神惊者乎？明之尚且不易，矧能如法行持以结圣胎乎？学道者当急访真师以求真决，毋得蹉跎岁月也。然则丹经竞无用乎，曰真诀原只在丹经中，正如僧繇画龙一般，未经点眼尚是壁间之龙，一朝点出便破壁而飞去矣。点眼之妙存乎真师。</p><p><strong>梦谒西华到九天，真人授我指玄篇。<br>其中简要无多语，只要教人炼汞铅。</strong></p><p>此章言真师口诀只在汞铅二物也。汞本无质，喻妙有中真空；铅却有形，喻真空中妙有。妙有中真空即先天祖性，乾是也；真空中妙有即先天元命，坤是也。在后天性寄于心、故乾破为离，离之中虚者乃真汞也；命寄于身，故坤实成坎，坎之中实者乃真铅也。学道者能取坎中之阳，点离中之阴，才复还先天乾体，此炼后天两物以成金丹也。到得两物合体化作先天一炁，始号真铅，却又只是一物，此名外药。复加采取而烹炼之，一点落在黄庭，凝结圣胎，此名内药。更须抽铅添汞，炼之又炼，返于虚无，始称真汞。铅尽汞干才得超凡入圣，此炼先天—炁以成大还丹也。大抵以真铅喻身，真汞喻心，炼真铅所以了命，炼真汞所以了性。性命齐了，大道毕矣。岂非至简至易之真诠乎！我紫阳张祖当年于西蜀成都青城山面遇海蟾刘祖，拜授金丹秘诀，后因误传获谴，隐名著书，遂并其师承而隐之。篇中性命微言皆从刘祖口授，而付之一梦，其意良深。以西蜀为西华，以真授为梦授，以“指玄”二字隐跃《悟真》，无非活句，若作实法会，即是痴人说梦矣。</p><p><strong>用铅不得用凡铅，用了真铅也弃捐；<br>此是用铅真妙诀，用铅不用是诚言。</strong></p><p>此章揭示真铅之妙用也。上章铅汞对举，而此单举真铅者，点出金丹大药，令人知下手处也。盖真铅是先天一炁，从虚无中来者，凡铅乃凡精凡气也。然对坎离二物而言，身中凡精凡气总属凡铅；对先天一炁而言，则离中至阴之精、坎中至阳之炁又属凡铅矣。直到二物会合，产出一点真种，才算得真铅。真铅即金丹也，即所谓先天一炁从虚无中来者。学者既识得此真种，采取而锻炼之，是名金液还丹。更加温养乳哺之功，损之又损，以至虚无，消尽后天阴滓，浑然一片，先天法身圆明，与太空同体，是并其真铅而弃捐之矣，况凡铅乎？虽不用铅，其初却又用铅；虽似用铅，究竟又不用铅。从有为而入无为，即了命而兼了性。岂非西华所授之妙诀，即从上诸祖之心印乎？古诗云：“用铅不用铅，须向铅中作，及至用铅时，用铅还是错。”正见用而不用，不用而用，颠倒倒颠之妙。凡篇中所云真铅皆与此同看。</p><p><strong>竹破须将竹补宜，抱鸡当用卵为之。<br>万般非类徒劳力，争似真铅合圣机。</strong></p><p>此章申言真铅为还丹真种也。真铅固是先天一炁，不落形质，然必须后天同类之物有以致之。盖后天不得先天无以变化，先天不得后天无以招摄。离中至阴之精，坎中至阳之炁，虽属后天，即真铅之所自出也。两者一合，真铅自生。此中招摄之妙，有如用竹补竹，用卵抱鸡，自然无中生有，返本还源。后天形质才得真铅点化，自然超凡而入圣矣。除却坎离二用，总属非类，何以致真铅而合圣机哉？</p><p><strong>未炼还丹莫隐山，山中前后尽非铅。<br>此般至宝家家有，自是时人识不全。</strong></p><p>此章言真铅作用，不可偏于守静也。坎离两物会合方称真铅，真铅即金丹也。既得真铅，再加向上工夫，采取而锻炼之，方称金液还丹。还丹既得，更加九年面壁之功，宣到—尘不染，万境皆空，才合隐山法象。还丹未就，且当求之于尘市可也。若便灰心冥目，关闭六窗，隔绝前后，则外药之用从何而生？故曰：“未炼还丹莫隐山，山中前后尽非铅。”真铅之体产自先天，虽则人人具足，然非真师点破，识之甚难。非金石凡药，非彼家邪秽，并非身中精气。倘离此数者息心内守，又未免独修一物，落断灭种性边见。如入深山而求铅，必不可得矣。可惜至宝不遇真师点破，遂致人人觌面蹉过，故曰：“此般至宝家家有，自是时人识不全。”此章言复命之功，不专守静隐山之象，甚奇，当与居尘市闭尾闾两首参看，方知其奥。</p><p><strong>虚心实腹义惧深，只为虚心要识心。<br>不若炼铅先实腹，且教守取满堂金。</strong></p><p>此章言立命之功先于了性也。《道德经》云；“虚其心，实其腹。”此句意义深远，举世莫能窥测。盖实腹是有为之功，所以了命；虚心是无为之妙，所以了性。心体本同太虚，空空洞洞，万象俱涵，一物不着，人能一念回机，直下识取本来面目，则心不期虚而自虚矣。此乃高上之士先了性而后了命者，所谓修上一关盖下二关也。中下之流到此便无站脚处，不若先做炼铅工夫以实其腹，命根即固，方可徐徐了性。然真铅亦未易炼也。凡夫心扰欲牵，刻刻向外驰求，耗散本来，如金玉满堂莫之能守。何以守之？只索收视返听，绝利一源以招致先天一炁而已。六根大定，返乎先天，是为真铅。真铅即得，命基永固，而腹先实矣，炼之又炼，从有为入无为，直到性地圆明而心亦虚矣。虚心实腹二义虽有了性了命之殊，而末常不同归，可见圣意虽深远难测，而未常不可测也。以上数章俱发明先天真铅之妙，欲炼真铅必须从取坎填离起手，故下章紧接坎离二物。</p><p><strong>日居离位反为女，坎配蟾宫却是男；<br>不会此中颠倒意，休将管见事高谈。</strong></p><p>此章言坎离颠倒之妙，乃真铅所自出也。金丹之要只在真铅，真铅之用不出坎离二物。离为日，日乃太阳真火，是先天乾父法象，不知乾破为离，乾父反为中女矣；坎为月，月乃太阴真水，是先天坤母法象，不知坤实为坎，坤母反为中男矣。此先天转作后天颠倒之妙也，若能再一颠倒，则离中一阴复归于坤，坎中一阳复归于乾。亲上亲下，各从其类，后天不又转作先天乎？不会此中颠倒之妙而高谈阔论，何异以管窥天，可发一笑。世人不知道而妄谈道，祖师所以三叹也。颠倒之妙详见下章。</p><p><strong>震龙汞出自离乡，兑虎金生在坎方，<br>二物总因儿产母，五行全要入中央。</strong></p><p>此章言金木之用总归真土也。丹道以水火为体，坎离是也；以金木为用，震兑是也。究竟四象不离二体，后天震居东，即先天离位，所以震中木汞出自南方离火，所谓龙从火里出也；后天兑居正西，即先天坎位，所以兑中铅金生自北方坎水，所谓虎向水中生也。火反生木，水转生金，母子颠倒。故曰“二物总因儿产母”。东三南二北一西四，会归中黄真土，始成金丹。故曰“五行全要入中央”。上章言水火以立体，此章言金木以致用，合之而四象全矣，其要只在中土。</p><p><strong>离坎若还无戊己，虽含四象不成丹。<br>只缘彼此怀真土，遂使金丹有返还。</strong></p><p>此章言真土之功，能和合四象而成金丹也。真土者，真意之别名也。当其寂然不动，是为己土；及其感而遂通，是为戊土。其体则一，其用则二。体在中宫，用寄坎离。盖坎中纳戊，离中纳己，若非流戊就已，则金木水火各散而不能成丹。惟真意一到，才能调和身心，摄伏魂魄，四象合作一家，返本还源只在刹那间，而金丹大药结矣。真土之功不亦大乎！</p><p><strong>火生于木本藏锋，不会钻研莫强攻。<br>祸发总因斯害己，要须制伏觅金公。</strong></p><p>此章言金木相制之功也。上章说四象归于戊己，是总言金丹妙用，此又分而言之。木体喻人生而静之性，木中生火喻感物而动之情。情藏于性，本自寂然，只因六根门头触境逢缘，处处粘着，引起业识，倏生忿欲。忿欲一起，即能焚却太和元炁。犹之火藏于木，本自宴然，只因钻木发火，烽烟一发即能烧却本身矣，所谓“祸发必克而害己”也。此岂可以私智钻研，强为攻治乎？必欲制伏，非水中之金不可。盖木性轻浮，金性镇重，木汞本流走不定，一见金铅自然受制，六根门头处处勒转，才得转识成智，返情为性，从此定水湛若，慧火长明。忿不惩而自惩，欲不窒而自窒，而寂然不动矣。金既制木，水即制火，岂复有祸发必克之患乎？此即金丹颠倒之妙也。</p><p><strong>金公本是东家子，送在西邻寄体生。<br>认得唤来归舍养，配将姹女结亲情。</strong></p><p>此章言以铅入汞也。先天羲易本离东而坎西，故取东家西邻之象。金公是坎中真阳，因乾破成离而陷坤官以成坎者，岂不犹东家子而寄养西邻者乎？真阳虽然流落在外，面目依稀，急须认取。倘能以真意为媒，取出坎中真阳，配合离中真阴，二物归于土釜，金情木性自然两相和协，金丹得就矣，岂不犹配姹女而生婴儿者耶？此亦颠倒之妙也。</p><p><strong>姹女游行各有方，前行须短后须长，<br>归来却入黄婆舍，嫁个金公作老郎。</strong></p><p>此章言以汞投铅也。离中流珠喻后天之心，其性喜走，出入无时，流连前境，未肯退藏，若女子之好游。然本自一精，明分为六，和合六根六尘，随其所向而昼夜奔驰，何时得休歇乎？不知涉境则览物招愆，退藏斯安身得地。譬如女子在母家之日宜短，在夫家之日宜长，自有一定安身立命底所在。故曰：“姹女游行各有方，前行须短后须长。”学道之士必须刻刻回机，时时返照，把这点流珠收归中黄神室，即取坎中真阳以制伏之。若女子嫁夫之后，宜室宜家，克相夫子而不敢妄动矣。故曰：“归来却入黄婆舍，嫁个金公作老郎。”离宫取得坎中一阳，返而为乾，老郎之象，此与上章反复一意。上章言招男以配女，此章言嫁女以配男，总是坎离颠倒法象。祖师以世间法喻出世法，太煞婆心，令学人易晓耳。切不可泥男女字面，流入淫秽，以招上苍重谴也。</p><p><strong>取将坎位中心实，点化离宫腹内阴；<br>从此变成乾健体，潜藏飞跃总由心。</strong></p><p>此章直言取坎填离，复还乾体，乃金丹之关键也。自《日居离位章》言乾坤颠倒而为坎离，以下章章说坎离。盖后天之坎北离南，即先天之乾坤也；后天之震东兑西，即先天之坎离也。水火，坎离之体也；金木，坎离之用也。坎中纳戊，离中纳己，是为真土，调水火而和金木者也。金木喻为龙虎，水火喻为铅汞，铅又喻名金公，汞又喻名姹女，真土又名黄婆。千言万语，究只是一坎一离。坎中—阳依然先天乾体，道心之象也；离中一阴夹带后天坤质，人心之象也。道心本纯乎天理，人心则未免流入私欲矣。学道之士观天道而执天行，能取坎中天理之阳，点破离中人欲之阴，是为克己复礼，从此人心悉转为道心，而乾体复矣。盖由惟精以致惟一，即颠倒之妙也。其初乾坤颠倒而为坎离，先天遂转作后天；其既坎离颠倒而为乾坤，后天仍转作先天矣。乾体既复，变化乃生，六位之中，或潜或现，或跃或飞，周天火候之枢机，便是乘龙御天之作用。千变万化，一切惟心。所谓“乾元用九，乃见夭则”，而出圣入神之基得矣。取坎填离为金丹彻底关键，此章结上以起下，又为篇中通身关键，读者急须着眼。</p><p><strong>先把乾坤为鼎器，次搏乌兔药来烹。<br>既驱二物归黄道，争得金丹不解生？</strong></p><p>此章括言金丹之要道不离于有作也。上章言取坎点离以还乾体，即金丹之要道也。然使不知安炉立鼎烹炼药物，则丹道何由而成乎？乾上坤下为坎离之匡廓，即鼎器也；日乌月免乃乾坤之精髓，即药物也。学人于二六时中，先要收视返听，须臾不离，从此身心浑合，自归并中黄神室。故曰：“先把乾坤为鼎器，次搏乌免药来烹。”身心既混合而归中黄，三家相见，自然打成一片而结圣胎，火候在其中矣。故曰：“既驱二物归黄道，争得金丹不解生。”据星家书，月行有九道，其中央为黄道，日月会合只在黄道中间。乌兔即日月也，日月即坎离也，安炉鼎而搏药物，即上章所云取坎点离也；归黄道而生金丹，即上章所云变成乾体也。只此四句而鼎炉、药物、火候无不该具，故曰此括言金丹有作之要道也。下章乃逐节分言之。</p><p><strong>安炉立鼎法乾坤，锻炼精华制魄魂，<br>聚散氤氲成变化，敢将玄妙等闲论！</strong></p><p>此章申言安炉立鼎之妙用也。日中乌为日精，月中兔为月华。日本太阳真火，月为太阴真水。太阴之体本来黑而无光，映日中太阳真火乃生其光，其黑而无光处所谓地魄也，其映日而生光处即所谓天魂也，两家合成，元是一物。人身之真日真月亦然。离外阳而内阴，其中一阴乃太阳之真精也；坎外阴而内阳，其中一阳乃太阴之真华也。学道之士必须以离中真火返照坎宫，坎中之金华自出而应之，正犹月魄生明而一阳来复矣。所以金丹下手工夫必先安炉立鼎，而后锻炼药物。收视返听乃安炉立鼎之初功，身心一如则锻炼制伏之妙用也，身心会合打成一片，真种才得入手，而有氤氲变化之证验。孰知天魂地魄，总是一机；日精月华，元非两物。其中机窍至玄至妙，必须真师亲授，岂可看作等闲家具而高谈阔论乎！孟子所谓难言者，此也。此章单言安炉立鼎，而药物、火候已在其中。</p><p><strong>咽津纳气在人行，有物方能造化生。<br>鼎内若无真种子，犹将水火煮空铛。</strong></p><p>此章申言药物须得丹头也。金丹一道。既知安炉立鼎，便须讨论药物。药物之伪者，人人能行之；一说到真种子，则举世茫然矣。试看咽津纳气，不过旁门小道，其中亦必有主宰底人行之方验，况金丹大道，乌有其中无物而能自造自化者乎？太上云：“有物浑成，先天地生。”此物生天、生地、生人，无所不造，无所不化。在人为未生以前面目，万劫不坏底元神；在丹道为真意，即炼药之丹头也。即如婴儿在母胎时，母呼亦呼，母吸亦吸，块然而已。及至气足形完，一点灵光入于其中，才得地一声而成人。金丹作用亦复如是，必须真意大定，收取一点元神安住中宫，然后精凝气聚结成胚胎，从此归根复命，宇宙在乎手，造化生乎身矣。故曰“有物方能造化生”。物者浑成之物，即真种子也，即中黄真意也。学者若不知安一点于中宫，则神室中无主人，精炁暂结终散，若空铛然，虽强以水火烧煮，而大药之丹头先失矣，故曰：”鼎内若无真种子，犹将水火煮空铛。”此祖师提示丹头吃紧为人之句，须知此处淆讹不少。一切旁门罕知真种，除彼家炉火而外，有以凡精为真种子者，有以凡气为真种子者，有以昭昭灵灵底识神为真种子者，所谓“无量劫来生死本，痴人唤作本来人”也。昧却本来，人何处更觅真种子乎？此章言真种，而鼎炉、火候已在其中。</p><p><strong>纵识朱砂及黑铅，不知火候也如闲。<br>大都全藉修持力，毫发差迟不作丹。</strong></p><p>此章申言金丹之要全仗火候也。学道者既识真种，才用得坎离二物。朱砂乃离中之汞，黑铅乃坎中之金，此即金丹药物也。识药犹易，行火甚难。盖火非药不生，药非火不成。若徒知药物而不知火候，岂能有所就哉！火候之秘只在真意，大约念不可起，念起则火燥；意不可散，意散则火冷。只要一念不起，一意不散，时其动静，察其寒温。此修持行火之功所以倍难于得药也。倘毫发有差，则一刹那间铅飞汞走，大药丧在俄顷矣，可不戒哉！究竟火候二字何所着落？真火者我之神，真候者我之息，以火炼药而成丹，即是以神驭炁而证道也。此火候之真种子也。此章专言火候，而药物、炉鼎已在其中。须知炉鼎、药物、火候名虽分三，其实则一，皆是空名而无实义，非圆机之士何足语此。</p><p><strong>黑中有白为丹母，雄里藏雌是圣胎。<br>太乙在炉宜慎守，三田聚宝应三台。</strong></p><p>此章言三家相见为金丹至宝也。如上所云鼎炉、药物、火候，分而言之也，此又合而言之。药物之秘，无过坎离，黑中有白乃坎中赫赫之至阳，雄里藏雌乃离中肃肃之至阴。此两者乃金丹之母，而圣胎之本也。两者交通成合，是名太乙含真炁，而真火已在炉中矣。学者到此，只消用天然真火，知黑守白，知雄守雌，绵绵若存，勿忘勿助，元精自然化炁，元炁自然化神，元神自然还虚。身中三宝会聚三田，而应上天三台之象矣。此言会三归一以成金丹也。</p><p><strong>恍惚之中寻有象，杳冥之内觅真精。<br>有无由此自相入，未见如何想得成？</strong></p><p>此章言两弦之炁合而成金丹也。盖金丹大药非坎离二物交会无由而成。《道德经》云：”恍兮惚兮，其中有物；杳兮冥兮，其中有精。”恍惚中有物是谓无中有，指离中真阴也；杳冥中有精是谓有中无，指坎中真阳也。于恍惚之中而寻有象，杳冥之内而觅真精，此乃不寻而寻，不觅而觅，便是真意作用。打合两家，会归中土，有无从此交入矣。然此恍惚杳冥乃实地，非虚景也，学人须亲见亲证一番，大药才得成就。若未见而想象之，何啻水中捉月，镜里观花，其能成就金丹大药乎？</p><p><strong>长男乍饮西方酒，少女初开北苑花，<br>若使青娥相见后，一时关锁在黄家。</strong></p><p>此章言金木交并以结金丹也。丹道以水火为体，金木为用。震是长男，即离中木液也，龙也，汞也；兑为少女，即坎中金精也，虎也，铅也。丹道驱龙就虎，离中木液先到西方，坎中金精即出水以应之。故曰：“长男乍饮西方酒，少女初开北苑花。”此龙虎初弦之炁也。二炁将见未交之际，只在一时，须得真意和合，引归中黄正位，从此金木交并而结一黍之珠矣。故曰：“若使青娥相见后，一时关锁在黄家。”青者，东方之色；娥者，少女之象；相见者，喻震兑始交也。自此以下俱言并两为一金丹作用。</p><p><strong>华岳山头雄虎啸，扶桑海底牝龙吟。<br>黄婆自解相媒合，遣作夫妻共一心。</strong></p><p>此章申言金木交并以结圣胎也。华岳山是西岳，西为金方，数得四，虎本属阴，雄虎乃阴中之阳，盖言坎中真铅，即金情也。扶桑海是东海，为木位，数得三，龙本属阳，牝龙乃阳中之阴，盖言离中真汞，即木性也。龙吟云起，虎啸风生，两物相交，有夫妇之象，更以真意为黄婆，媒合两象，使木性金情并而为一，归到中黄，而圣胎结矣。此亦金丹法象也。</p><p><strong>西山白虎正猖狂，东海青龙不可当，<br>两手捉来令死斗，化成一片紫金霜。</strong></p><p>此章申言金木交并以产大药也。西山白虎即华岳山头雄虎，啸，喻身之不易伏也；东海青龙即扶桑海底牝龙，吟，喻心之未易降也。惟能以真意浑合身心，打成一片，此则把柄在手，并两归一，而大药生，自然化成紫金霜矣。与上章大略相似。</p><p><strong>赤龙黑虎各西东，四象交加戊己中。<br>复姤自兹能运用，金丹谁道不成功？</strong></p><p>此章言和合四象以成金丹也。以上俱言金木二用。究竞西方兑金，出自北方坎水；东方震木，出自南方离火，言二用己该四象矣，故不曰青龙白虎，而曰赤龙黑虎。坎中纳戊，离中纳己，即中央真土也。和合四象会于真土之中，所谓“精神魂魄意，攒簇归坤位”而金丹大药产矣。从此一阳为复而天根动荡乎东北，一阴为姤而月窟收藏乎西南，两弦一炁合而为一，金丹之功岂不既成乎？</p><p><strong>月才天际半轮明，早有龙吟虎啸声。<br>便好用功修二八，一时辰内管丹成。</strong></p><p>此章言采龙虎两弦之炁以结金丹也。月圆于既望，人皆知为金丹法象，不知月之所以圆由两弦之炁合成，即《参同契》所谓“二八共一斤”也，用半轮即用一轮也。上弦兑，体象白虎；下弦艮，体象青龙。所谓以身心分上下两弦也。身心交会，便有龙吟虎啸之象，即以真意摄伏身心，两弦合成一炁，收归坤炉，不出一时辰中而金丹已成矣。通上数章俱说打合龙虎两弦之炁，以结金丹。不出一时而丹成，见其至简至易也，孰知一时亦虚象哉！</p><p><strong>赫赫金丹一日成，古仙垂语实堪听。<br>若言九载三年者，总是推延款日程。</strong></p><p>此章言金丹之妙，道机决于一日也。上章言取龙虎两弦之炁以结金丹，而一时即成，可见金丹一道至简至易，虽愚昧凡夫得之，立超圣地矣。奈世人不知大道之简易，又为丹经中三年九载之说所惑，尚然疑根未净，妄起下劣之见，耽误一生。岂知得丹之候究竟极其简易乎？古仙云：“本来真性号金丹，四假为炉炼作团”，既知金丹是本来真性，则上根利智当下可以了得。一旦放下身心，不染不着，心地廓然，真性自见，性复而命在其中矣。金来归性乃称还丹，故曰“赫赫金丹一日成”。此即达摩西来所谓一念回机便同本得、孔子告颜渊所谓一日克已复礼天下归仁底境界，实乃向上一机，千圣心印，不特古仙垂训，抑亦三教同源，学人所宜直下承当者也。才说九载三年，便是钝根小器推诿迁延、玩日愒月之曲说，岂笃论乎！彼盖不知真性现前，无可推诿处，无可迁延处也。然则丹经所云九载三年之说何居？曰理须顿悟，如初生孩子顿具百骸；事以渐修，如长养成人必经岁月。纵使积累之功，毕竟要到三年九载，何妨于一日之顿具乎？噫，根性猛利者当从此单刀直入矣。或疑上章既言一时，此章何以又换作一日，殊不知一时一日总虚象也，只要识得迅疾之机、攒簇之妙，一任易时为日，易月为时，无所不可。</p><p><strong>敲竹唤龟吞玉芝，鼓琴招凤饮刀圭。<br>近来透体金光现，不与凡人话此规。</strong></p><p>此章申言金丹之证验也。上章言金丹成于一日，似乎至筒至易，没甚奇特。然其中证验可与智者道，难与俗人言也，姑以法象言之，仍不外坎离二物。竹者虚中之物。龟乃北方玄武之象，喻坎中一阳。玉芝喻离中真阴，所谓朱里汞也。琴者调和之器，喻黄婆也。凤乃南方朱雀之象，喻离中一阴也。刀圭喻坎中真阳，所谓水中银也。作丹之功，以中宫真意为主，必先放下万缘，虚心内照，倏然唤起坎中真阳，来与离中真阴交会，即以真意调和，招摄离中真阴，自然与坎中真阳相亲相爱，合为一炁。故曰；”敲竹唤龟吞玉芝，鼓琴招凤饮刀圭。”两弦合体结成金丹，从此美在中而辉生，宇泰定而光发，透顶透底放出金色宝光，自然照天照地，函盖乾坤，此等境界岂一切下劣凡夫所能窥测乎？彼尚群疑满腹，诸妄塞胸，话之何益？故曰：“近来透体金光现，不与凡人话此规。”此系金丹确实证验，非世人一切妄见虚象可以冒昧承当者，故我祖特地丁宁而赞叹之。</p><p><strong>偃月炉中玉蕊生，朱砂鼎内水银平，<br>只因火力调和后，种得黄芽渐长成。</strong></p><p>此章言并两归一而产药也。以上诸章言两弦之气和合为一，而金丹大药产矣。然非火候调停得宜，大药未易生也。偃月炉即玉池也，玉蕊乃坎中真阳，即所谓水中银也。朱砂鼎即金鼎也，水银乃离中真阴，即所谓朱里汞也。两者不可偏胜，贵得其平。然燮理之功全仗火候调停而和合之，必须一念不起，一意不散，火候既足，真种自生，刹那之间黄芽渐渐长成，勃然出土矣。此言产药时温养火候，不可不细参也。</p><p><strong>休泥丹灶费工夫，炼药须寻偃月炉。<br>自有天然真火候，何须柴炭及吹嘘？</strong></p><p>此章言产药时真火候也。上章炉鼎对举，而此直曰偃月炉者，正指大药将产，一阳初动之时也。何为偃月炉？只因坎中真阳与离中真阴天然配合，神炁相守，息息归根，有如晦朔之交，日月合璧。月魄既受日魂以成胎，至初三日庚方之上露出一钩，金性乃成偃月之象，在卦象为震仰盂，亦主一阳初动，即大药入炉真法象也。此惟委志虚无，湛然长寂，直到虚极静笃，方可以致之。与后天一切渣滓之物，并一切起炉作灶杜撰工夫并没干涉。故曰：“休泥丹灶费工夫，炼药须寻偃月炉。”真药既产，须假真火以炼之，所谓真火者岂有他哉？只是息息归根，一念不起，一意不散，以俟真种之自化自育而已。岂待渣滓一物一毫帮补，与夫矫揉之功一毫费力哉？故曰：“自有天然真火候，何须柴炭及吹嘘。”此章紧接上章明示产药之候，使学人知时而用火耳。</p><p><strong>前弦之后后弦前，药味平平气象全。<br>采得归来炉内炼，炼成温养似烹鲜。</strong></p><p>此章言大药入炉，当加温养之功也。上章但言炼药须寻偃月炉，孰知两弦之炁便是金丹大药乎。前弦即上弦也，后弦即下弦也。上弦金半斤，黑中有白；下弦水半斤，白中有黑。白者金精，黑者水基。但上弦之光前黑而后白，下弦之光前白而后黑，白处各得半轮，此云前弦后、后弦前，盖专取水中之金也。两个半轮合成一轮，气象各得其平，月斯圆，药斯产矣。由是采归偃月炉中缎炼而温养之，不敢躁急，勿忘勿助，绵绵若存，火候既到，大药自然圆熟。《老子》云：“治大国，若烹小鲜”，其此之谓乎？究竟何为上下两弦？身心是也。以真意和合身心，打成一片，便是锻炼工夫。又于意中忘意，便是温养工夫。切莫添出支节，此系产药时养火之功，当与下章卯酉沐浴同看。</p><p><strong>兔鸡之月及其时，刑得临门药象之。<br>到此金丹宜沐浴，若还加火必倾危。</strong></p><p>此章言金月沐浴之功也。上章只说温养，而沐浴已在其中。此又发明卯酉二用、刑德并合之义，正见不可不沐浴。以法象言之，在一岁为二八两月，在一日为卯酉二时，大约是指点沐浴之候，切不可泥象执文。卯属兔，酉属鸡。木液旺在卯，此时阳中阴半，木中藏金，生处带杀，是德中有刑矣。金精旺在酉，此时阴中阳半，金中藏木，杀处带生，是刑中有德矣。两弦真炁交会，只在一时间，此乃大药入炉，金丹凝结之候也。当将凝未凝之间，刑德并临，生杀未定，此时大有危险，片时得药则刑转为德，顷刻丧失则德转为刑。行功到此，必须洗心涤虑，放下万缘，一念不起，一意不散，如此沐浴，大药自然圆成。倘或纤毫念起，天真便丧，未免德转为刑，而有倾危之患矣。沐浴之法不过委志虚无而已，其功只在一刻中，所谓卯酉特虚比也，此系金丹第一关键，非圣师亲授不知其妙。</p><p><strong>欧冶亲传铸剑方，莫邪金水配柔刚。<br>炼成便会知人意，万里诛妖一电光。</strong></p><p>此章言金丹慧剑之用也，与上章沐浴工夫一时并用。祖师到此忍俊不禁，又突出一奇峰，即世间有形之神剑喻丹道无形之慧剑。盖铸剑之法，必须金水淬厉而成，结丹之功亦必由金水锻炼而得。金水两弦真炁，一刚一柔，合而成丹，正犹神剑之有干将、莫邪，配而成宝。两弦妙用，必须真师口授，亦犹铸剑神方之必传自欧冶矣。故曰：“欧冶亲传铸剑方，莫邪金水配柔刚。”两弦之炁既妙合而凝，又以坤炉中真火淬厉而锻炼之，化成一炁，是为吹毛利剑，又名慧剑，此剑锋不可触，触之即丧身失命。妙在“知人意”三字，意者中黄真宰也，意即是剑，剑即是意，近在目前，远即万里。当大药入炉之时，倘有阴魔来侵，只索用慧剑劈头一挥，当下即扫踪灭影矣。故曰：“炼成便会知人意，万里诛妖一电光。”上两句言慧剑之体，下两句言慧剑之用。非真有慧剑之可用也，仍是先天一点灵光耳；亦非真有妖之可诛也，不过念起即觉，闲邪存诚之别名耳。吕祖云：“吾有三剑说与世人：一断爱欲，二断烦恼，三断愚痴。”其即此剑也夫！</p><p><strong>调合铅汞要成丹，大小无伤两国全。<br>若问真铅何处是？蟾光终日照西川。</strong></p><p>此章直指真铅之为丹基也。金丹大药只是真铅一味，然必须两弦合体烹炼而成。离中真阴为汞，恍惚中真象也；坎中真阳为铅，杳冥中至精也。阳大而阴小，似乎不均，惟以真意调和之，庶几两弦之炁各得其平，金丹乃成。故曰：“调和铅汞要成丹，大小无伤两国全。”两弦合体方称真铅，与后天之凡铅凡汞迥别。盖晦朔之交，日月合壁，会于黄道，太阴水魄吸取太阳金精，有金蟾之象，到初三日一钩现出金方，是为金蟾吐光而金丹大药产矣。故曰：“若问真铅何处是？蟾光终日照西川。”川者水乡，西者金体，水中之金是为金丹，终日照者即“赫龄金丹一日成”也。此与上数章同在一时，盖温养沐浴即到，又得慧剑之用，金丹之功始圆。金丹圆而一阳复，便可采取烹炼以结大还丹矣。</p><p><strong>八月十五玩蟾辉，正是金精壮盛时，<br>若到一阳来起复，便堪进火莫延迟。</strong></p><p>此章言大药将产之候，急须采取也。上章云“蟾光终日照西川”，正指水中金而言，此所谓金精也。两弦并到，合成一轮月乃圆，而为望八月建酉，而金旺于酉，正是金精旺极之时。所以月到中秋，光彩异常。此喻坎离既交，水中之金赫然顿现，而大药将出炉矣。故曰：“八月十五玩蟾辉，正是金精壮盛时。”水中金现谓之活子时，此言“金精壮盛”，活子时到矣。纯坤之下一阳初复，急须下手采取，以作还丹之根基。故曰：“若到一阳来起复，便堪进火莫延迟。”此言大药方产，及时采取之作用也。</p><p><strong>一阳才动作丹时，铅鼎温温照幌帷。<br>受炁之初容易吉，抽添运火却防危。</strong></p><p>此章申言采药作丹之时，宜防危虑险也。水中生金，一阳初动，所谓金精壮盛之时，即身中活子时也。此时药苗新嫩，急须采取而烹炼之。吕祖云：“温温铅鼎，光透帘帷”，正指此时而言。故曰：“一阳才动作丹时，铅鼎温温照幌帷。”学人到此，当及时进火，一升一阵，浮沉老嫩之间，须索十分谨慎。慎之则片时得药，是为受炁吉；不慎则顷刻失丧，是为防成凶，故曰：“受炁之初容易吉，抽添运火却防危。”抽添者，抽铅添汞采药之作用也；运火者，上升下降炼药之火候也。上章是候一阳初动而进火，此章便说进火之作用。前后相接如贯珠，章章皆然，读者请着眼。</p><p><strong>日月三旬一遇逢，以时易日法神功。<br>守城野战知凶吉，增得灵砂满鼎红。</strong></p><p>此章申言金丹入鼎妙用只在一时也。天上太阴二十九日有奇，而一周天乃与太阳相会，是为晦朔之交，日月合壁而生明。丹道之妙，簇年归月，簇月归日，簇日归时，产药之与采取只在一时，其神功妙用恰与造化合符。故曰；“日月三旬始一逢，以时易日法神功。”药之将产也，当虚以待之，是为“守城”；药之即产也，当动以应之，是为”野战”。此中火候不可一毫差错，即《入药境》所谓“受炁吉，防成凶”也。运火之际，若能虑险防危，避凶趋吉，则大药出坤炉而升乾鼎，养在黄庭，光明洞达而圆满矣。故曰：“守城野战知凶吉，增得灵砂满鼎红。”此章又紧接上两章，言一阳初动而进火，进火而能防危，则大药入鼎而神光焕发矣。</p><p><strong>玄珠有象逐阳生，阳极阴消渐剥形。<br>十月霜飞丹始熟，此时神鬼亦须惊。</strong></p><p>此章言金丹脱胎之证验也。上章所云灵砂即指金丹大药而言，乃先天一炁，必须得诸虚极静笃、无思无为中，《庄子》所谓“赤水玄珠，得诸罔象”也。于是采之烹之，炼之养之，守城野战之功既到，剥尽群阴，露出一点乾元面目．金丹从此脱去胞胎，上升乾鼎，而造化之始基立矣。故有十月霜飞、胎圆丹熟之象。鬼者阴灵，神者阳灵也。元珠成象，超出阴阳，鬼神莫测其机，乌得而不惊乎？须知金丹脱胎与还丹脱胎迥别。此章以金丹而言，则阳极阴消，而有十月脱胎之象。以还丹而言，则又当阴极阳生，而为一阳初动之时。此处最要辨得分明，尚有重安炉鼎，再造乾坤一段工夫在后，不可不知也。</p><p><strong>瑶池饮罢月澄辉，跨个金龙访紫微。<br>从此众仙相识后，海田陵谷任迁移。</strong></p><p>此章申言金丹之可以立命也。上章言十月脱胎，明乎金丹大药固已出坤炉而升乾鼎矣。瑶池乃金母所居，即坤炉之法象也；紫微垣乃天中巍巍尊高处，即乾鼎之法象也。金丹妙用无过先天一炁。先天乍到之时，氤氲交合，如登瑶池而饮琼浆。故曰：“得之者，长似醉。”金精旺而蟾光盈，由是金丹大药脱出坤炉，上升乾鼎，地中一阳直透九天，岂非“瑶池饮罢月色澄辉，跨金龙而访紫微”之象乎？金丹升到天谷泥丸，便是郁罗萧台、玉清圣境，百节万神到此无不聚会，当下与大罗仙众觌面相识矣。任他沧海成田，桑田成海，高岸为谷，深谷为陵，而我之元神永无起灭，终不变迁，方信太上所云“谷神不死”是真实语。上章言神鬼俱惊，此章言众仙并会，方见金丹立命之功如此其神妙也。</p><p><strong>休施巧伪为功力，认取他家不死方。<br>壶内旋添延命酒，鼎中收取返魂浆。</strong></p><p>此章括金丹全功，以起还丹作用也。上章言入瑶池饮琼浆，即所谓不死方也。然何谓他家？性为主，我也，内药也；命为宾，他也，外药也。修炼之士先了命而后了性，须从外药起手，饶他为主，我反为宾，颠倒之妙，篇中言之详矣。一切劳形按引、服气餐霞，总属巧伪小术，徒劳而无功。惟有先天一炁从虚无中来者，才能不落形气，超生脱死。故曰：“休施巧伪为功力，认取他家不死方。”当其大药将产而采归壶中也，是谓“归根复命”，点既枯之骨而命可延；及其一阳起复而升入黄庭也，是谓“返本还原”，收已散之灵而魂可返矣。故曰：“壶内旅添延命酒，鼎中收取返魂浆。”主宾颠倒，到此才了得金丹作用，而还丹之功从此起矣。更有下劣旁门，错认他家二字，流入采补，其罪可胜诛哉！</p><p><strong>雪山一味好醍醐，倾入东阳造化炉。<br>若过昆仑西北去，张骞始得见麻姑。</strong></p><p>此章言金液还丹之作用也。前章所云延命酒、返魂浆俱是金丹大药底证验，既灵且妙矣。然非猛火锻炼以成还丹，则九转之功未全。还丹妙用究竟不离水中金，故喻以一味醍醐。《涅盘经》云：“雪山有大力白牛，食肥腻草，粪皆醍醐，无青黄赤白黑色。”雪山喻金方。白牛喻金性之纯白。一味醍醐乃先天一炁从虚无中来者，即水中金也。金性不染不杂，坚固圆成，其初产自庚方，既而从西转东，升于乾位，引入黄庭，采取而烹炼之，岂非造化之大炉冶乎？一切延命酒、返魂浆到此悉化作醍醐，上味无二无别矣。故曰：“雪山一味好醍醐，倾入东阳造化妒。”此尚带金丹法象而言。金丹大药既入在造化炉中，候正子时一到，运动河车，聚火载金猛加锻炼，升至昆仑顶上，乾坤相见，交而为泰，一点金液依然落在黄庭，而圣胎始圆矣。故曰：“若过昆仑西北去，张骞始得见麻姑”此乃大还丹之法象也。张骞是男子穷河源者，麻姑是仙姝，张骞乘搓逆流直溯河源，过昆仑山顶，始见麻姑，总是颠倒乾坤法象，不必深求。</p><p><strong>坎电烹轰金水方，火发昆仑阴与阳。<br>二物若还和合了，自然丹熟遍身香。</strong></p><p>此章统言合内外二药而成大还丹也。金丹作用专取水中之金，所谓先天一炁从虚无中来者。坎电喻水中之火，白紫清云造化无声，水中火起，妙在虚危穴，金水方即虚危穴也。火烹雷轰自此而起，只是采取一阳引归乾鼎，以结金丹耳。以上俱说外药。直到正子时到，一阳初动，才用猛火锻炼，聚火载金，直达昆仑峰顶，从一阳之复升到六阳而为乾，从一阴之姤降到六阴而为坤，“乾坤交姤罢，一点落黄庭。”此即内药也。内外两种药物到此合为一体，再加温养之功，还丹既熟，自然通身透亮，遍体生香。剥群阴而为纯阳，点凡躯而为圣胎矣。此章言内外合一乃成金液还丹，下章方言温养之功。</p><p><strong>要知炼养还丹法，自向家园下种栽，<br>不假吹嘘并着力，自然果熟结灵胎。</strong></p><p>此章言还丹入鼎长养圣胎之功也。乾坤交罢，一点真种已落在黄庭，是为大还丹矣。猛锻极炼之后，急须加温养工夫。然温养之功别无巧妙，只在自家方寸地上，刻刻护持，时时培植，便是乳哺真种底方法。其功全在真息，必须优游自在，勿忘勿助。如龙养珠，如鸡抱卵。此即天然真火也。真火赫赫长红，何假吹嘘！绵绵若存，何须着力！火力既到，纯亦不已，自然脱胎而神化矣。此言温养还丹之功，与上面锻炼相为表里者也。</p><p><strong>未炼还丹须急炼，炼了还须知止足。<br>若也持盈未已心，不免一朝遭困辱。</strong></p><p>此章言还丹既得，当守之以无为也。盖有为所以了命，无为所以了性。还丹锻炼之功，正所以了命也。丹基一日未立，命非我有，故曰“未炼还丹须急炼”。然工夫虽妙．终落有作，未返自然，只可藉此为渡河之筏，既到彼岸，定须舍筏而见性矣。故曰“炼了还须知止足”。若得丹之后，依然向外驰求，不肯休歇，只管搬弄精魂在有作有为上寻活计，何异船到彼岸，尚恋筏而不肯舍乎？此不特性宗未彻，永无解脱之期，并其所得之命宝亦弗能享用矣。故曰：“若也持盈未已心，不免一朝遭困辱。”盖还丹未得，不知下德之有为则落空；还丹既得，不知上德之无为则又着相。此了命之功所以必兼了性也。</p><p><strong>否泰才经万物盈，屯蒙受卦秉生成。<br>此中得意须忘象，若究群爻漫役情。</strong></p><p>此章言火候之妙，切不可泥象也。以上数章俱说大还丹作用，而火候在其中，火候法象惟羲易足以印之。先天之易取定位以立本，后天之易取交感以致用。故乾上坤下之卦取其不交而为否，坤上乾下之卦取其交而为泰。乾坤交姤以后，正转否为泰之时也，其间阳火阴符进退之序，一刹那间周天数足，，诸卦诸爻无不统摄矣。且乾坤之后便受以屯蒙序卦者，良有深意，盖天地既交则盈，天地间一切万物自然莫不生成。震以一阳动乎坎下，象万物之始生而为朝屯；艮以一阳止乎坎上，象万物之既成而为暮蒙。一生一成即一动一静也，还丹之妙亦无过一生一成。其初采药物于曲江之下，聚火载之而上升于昆仑，即朝屯之象，即天根之所以生也；其既姤乾坤于天谷之上，周天运之而凝结于丹鼎，即暮蒙之象，即月窟之所以成也。至于三田聚宝，则万物盈满之象亦在其中矣。然丹道之用卦爻，但取一动一静互为其根之机，以寓进火退符之准，贵在得其大意之所在耳。若泥象执文，役役于朝屯暮蒙一日两卦之序，何啻痴人说梦乎？大约火候之妙全在得意忘象一句，祖师于此特点破之。</p><p><strong>卦中设法本仪刑，得意忘言意自明。<br>举世迷人惟泥象，却行卦气望飞升。</strong></p><p>此章言得意忘象之为真火候也。丹经中鼎炉、药物、龙虎、铅汞种种建立，无非象也，又何疑于火候乎？故文不可执，象不可泥。即如屯蒙否泰等法象，如虫御木，偶尔成文，何处可执泥耶？圣人立象之妙，譬若以手指月，月自在天，决不在指头上。学人能得意而忘象，得象而忘言，则象中之意，自将朗然洞彻。倘或泥象执文，役役于朝屯暮蒙一日两卦，如法行持便指望白日上升，岂非大惑不解之迷人乎！此章与上章略同。</p><p><strong>天地盈虚自有时，审能消息始知机。<br>由来庚甲申明令，杀尽三尸道可期。</strong></p><p>此章申言卯酉周天之造化也。火候之妙，准乎造化，造化气机只是一阴一阳，其中自有消息盈虚、与时偕行之妙。周天之大纲以南北为经，东西为纬。观于先天方位图，乾南而坤北，日东而月西，则消息盈虚之机概可见矣。大约盈则必消，消者杀机也；虚则必息，息者生机也。阳虚于子盈于午，一到卯中生机已不可遏；阴虚于午盈于子，一到酉中，杀机已不可回。然生中有杀，杀中亦有生，生杀一时并到，此中消息之机不可不知也。故曰：“天地盈虚自有时，审能消息始知机。”还丹之妙，其周天火候，同乎造化，阴极生阳，六阳从地而升于子；阳极生阴，六阴从天而降于午。此南北之经也。有南北之经，自然有东西之纬。盖人身中一日一月人人具足，日东月西便分出甲木庚金，金木间隔，则水火之功尚未全。故当乾坤大交后，运行周天火候之时，急须用斗柄之机斡旋身中，日月若璇玑之升降，循环不已，从下到上，从左到右，转而又转，战退群阴，使阴气渐消渐虚，阳气渐长渐盈。自然元精化元炁，元炁化元神，元神还太虚，身中之三尸自消，九虫自灭，此乃转杀机为生机，而归根复命之道得矣。故曰：“由来庚甲申明令，杀尽三尸道可期。”三尸乃人身中尸虫，一名三彭，相传以庚申日上诣天曹，诉人罪过，夺命减算。修真之上能七守庚申，三尸自灭。然总不若炼还丹之直截也。卯酉之正令一行，则阴尽阳纯，三尸不守而自灭矣。</p><p><strong>四象会时玄体就，五行全处紫光明，<br>脱胎入口通神圣，无限神龙尽失惊。</strong></p><p>此章言还丹脱胎之证验也。其初，四象会于中黄，金丹始结，玄珠已成象矣。再加聚火载金之功，逆上乾宫，烹之炼之，又从而温养乳哺之，剥尽群阴，露出乾元面目。直到矿尽金纯，烟消火灭，方成一粒龙虎还丹。五炁俱朝于上田，三花皆聚于乾顶，浩气塞乎天地，慧光遍照大千，岂非四象会而玄体就、五行全而紫光明之象乎？斯时也，重立性命，再造乾坤。变种性为真性，转识神为元神，自造自化，不由天地矣。更须忘物忘形，积功累行，时时长养圣胎，直到瓜熟蒂落底时候，灵丹应时脱落，吞入口中，倏然云腾雨施，雷轰电掣，片响之间消尽一身阴滓，立地转凡成圣，而为鬼神所震惊、天龙所呵护矣。岂非通灵入圣而神龙失惊之象乎？此处独言入口，故知是还丹脱胎之象，与前面金丹脱胎迥然不同。大约此书已经再三校正，其工夫极有次第。首言大道源委，次言药物炉鼎，次言坎离交而成金丹。有采取温养之功，究言乾坤交而成还丹，有锻炼乳哺之功，一步步鞭到此，才说脱胎神化底证验。先后次第，秩然不乱，读者幸细辨之。</p><p><strong>药逢气类方成象，道在虚无合自然。<br>一粒灵丹吞入腹，始知我命不由天。</strong></p><p>此章言还丹之妙用可以造命也。盖还丹之功始于有作，终则无为。有作所以了命，无为所以了性。其初必取真阴真阳同类相感，方成大药。到得玄珠成象，太乙归真，乃返虚无而证至道矣。盖道自虚无生一炁，一而二，二而三，遂至顺流不穷。今者攒五簇四会三归二旧复返于一炁，岂非自然之道乎！此以了命而兼了性也。炼之又炼，灵丹从昆仑顶上应时脱落，吞入口中，从此宇宙在手，造化生身，我命在我，生死总不由上天矣。此章紧接上章脱胎入口来，确是还丹证验。入口入腹虽分两象，实无二义。须知口非饮食之口，腹非脐腹之腹，遇真师者自知之。</p><p><strong>大道修之有易难，也知由我亦由天。<br>若非积行施阴德，动有群魔作障缘。</strong></p><p>此章言体道之士当修德以格天也。灵丹入腹，命由我而不由天，信矣。然此特为了手者言耳。若夫下手之时，有易有难未可概论，大约以真实心承当则易，以巧伪心袭取则难。一心真实才能上达乎天，若稍涉巧伪即便隔绝天心，自取魔障。故造命之工夫，虽由乎我，而出世之机缘实由乎天。此决言阴德之不可不积也。行善而不求人知谓之阴德，一切方便济人，慈悲及物之事，若《太上感应篇》所载者，学道之士定当刻刻行持。行持之际，又当心安意肯，无所为而为之，切不可夹带一毫计功谋利、缴求福报底念头。倘或一念夹杂，便违心逆天，堕落魔眷属中，而障却大道因缘矣。盖世间魔障一切皆从心造，一心积德自然足以格天办道，其机括仍由我不由天也。然则造命之学不特在了手后，即在下手时矣。发心担荷大道者，尤当三复此章。</p><p><strong>了了心猿方寸机，三千功行与天齐。<br>自然有鼎烹龙虎，何必担家恋子妻。</strong></p><p>此章言了心之究竟处也。上章言大道必由功行，学道之士定当积功累行，上合天心。行须八百，功必三千，似乎累世莫殚，毕生莫究矣。不知八百三千，一切惟心所造，倘能一念回机，全身放下，方寸中空空洞洞，自然一了都了。三千之功、八百之行。当下立地圆满，而与太虚天体同其广大高明矣。故曰：“了了心猿方寸机，三千功行与天齐。”此即真空而该妙有者也。学者既悟空体，又须功行齐修。若一向空腹高心，拨无因果，自以为无修无证最上一乘法门，便是莽莽荡荡招殃祸矣。高上之士，一朝顿彻，且把这个拨置一边，仍旧去安炉立鼎，采取药物，行持火候，炼成龙虎大丹。空不碍有，其妙如是。既知空不碍有，即知有不碍空。到此地位，根尘识想一切消落，大地山河俱同幻影，此身尚非我有，何有于家！又何有于田园妻子！种种身外之物，世间凡夫苦死守着田园，恋着妻子，一息尚存，不肯放下，岂知凡夫最贪着处即道人大解脱处乎！此处本自然而然，不假排谴。故曰：“自然有鼎烹龙虎，何必担家恋子妻。”此即妙有而该真空者也。到此方知有作无为如火合火，尽性至命如空合空，求其合一相且不可得，何况分而二之乎？此系祖师末后全提之句，旧解多失其意，特为拈出以告同志。</p><p><strong>始于有作人难见，及至无为众始知。<br>但识无为为要妙，谁知有作是根基！</strong></p><p>此章结言金丹大道当从有而入无也。上章已拈提空有不二宗旨，此遂直截指出，以为通篇结尾。世人但知有为所以了命，无为所以了性，不知其中自有缓急先后之序。有为之功在乎结丹，一切采取锻炼作用必须乘时而应机，此其绝利，一源三返，昼夜之功用，止可冷暖自知而己，人岂得而见之乎？及乎功深力到，百骸理而万化安，身心一如，归根复命，坐收清净无为之效，到此则美在其中，光辉发越，人皆得而知之矣。故曰：“始于有作无人见，及至无为众始知。”此言不落有为，方见了手之妙，破世人执有之常见也。到得无为地位，形神俱妙，与道合真，自觉觉他，广宣妙法，谁不望而心折，皈命投诚？孰知其初结侣入圜，死心锻炼，才得建立丹基。有为之功，若是其专且久乎？故曰：“但识无为为要妙，谁知有作是根基！”此言不堕无为方成起手之功，破世人执无之断见也。盖有作是了命边事，无为乃了性边事。学道者偏于有作则着幻相，偏于无为则落顽空，一部《悟真篇》中，断常俱遣，割截两头，句句全提向上，总是要人身心一如，有无不二，亲证无上至真妙觉之道耳。到此乃双扫双建以结之，是通部一大关键也。</p><p><strong>修行混俗且和光，圆即圆兮方即方。<br>晦显逆从人莫测，教人怎得见行藏。</strong></p><p>此章言俗不碍道，乃出格之妙用也。《道德经》云：“和其光，同其尘。”此两言颇难体会。盖有道而不见其道，有德而不见其德是为和光。自此与世间愚夫愚妇一般面目，一样举动，入净入垢无所不可，是为同尘混俗，即同尘之别名也。大修行人直到了手后，一尘不沾，六通具足，正好随愿度人，多方利物。即或垂手入尘，游戏三昧，无所不可。以言乎行止，则或圆而或方；以言乎踪迹，则或显而或晦；以言乎机用，则或顺而或逆。天地鬼神且莫测其行藏，而况于人乎！由是可以出世，可以入世；可以遁世，可以经世；潜见惕跃，总由乎心，仕止久速，各当其可。有如狮子之迷踪、神龙之变化，渊乎妙哉！所以文王系乾爻至用九，而垂无首之象；夫子见太上于柱下，而发犹龙之嗟。呜呼！至矣。<br>**</p><h3 id="五言四韵一首"><a href="#五言四韵一首" class="headerlink" title="五言四韵一首"></a><strong>五言四韵一首</strong></h3><p>（以象太乙之奇）</p><p><strong>女子着青衣，郎君披素练。见之不可用，用之不可见。<br>恍惚里相逢，杳冥中有变。一霎火焰飞，真人自出现。</strong></p><p>此章统论金丹妙用，乃八十章之总结也。金丹作用，不过取金木两弦之炁合成。震木虽属长男，然从离火中出，女子之象也，且天三生木而地以八数包之，似乎男人女妆。故曰：“女子着青衣”。兑金虽属少女，然从坎水中生，郎君之象也，且地四生金而天以九数包之，似乎女人男扮。故曰“郎君披素练”。夫此两弦之炁产于后天，孕在先天，当其形质未兆之时，便可取而用之；及乎形质既萌，已落后天阴炁，才有可见便不可用矣。故日：“见之不可用，用之不可见。”大药将产未产之际，机欲动而未离乎静，阳方生而未离乎阴，以其寂然不动，强名杳冥；以其感而遂通，强名恍惚。恍惚里相逢，动不离静，杳冥中有变，静极生动。所谓一动一静之间，天地人之至妙至妙者也。此时运火之功，洗心沐浴，只在霎时间，而金丹真种得矣，岂非“一霎火焰飞，真人自出现”乎？此一段是金丹工夫，再加向上之工，则脱胎神化，自然变现无方，超出轮回而与三清太上同其法身矣。祖师末了作此以结束八十章，盖由博归约，返乎太乙之真也。</p><p>此篇又不难于注，而难于序。向来颠倒错乱者，一切秩然成章，浑然无缝，虽天孙云锦，何以加兹？至如注中宗旨，字字金针，只许同心默契，冷暖自知耳。</p><h2 id="卷下"><a href="#卷下" class="headerlink" title="卷下"></a><strong>卷下</strong></h2><h3 id="西江月十二首"><a href="#西江月十二首" class="headerlink" title="西江月十二首"></a><strong>西江月十二首</strong></h3><p>（西者，金之方。江者，水之体。月者，药之用。一十二首以周岁律）</p><p><strong>内药还同外药，内通外亦须通。丹头和合类相同，温养两般作用。<br>内有天然真火，炉中赫赫长红。外炉增减要勤功，妙绝无功真种。</strong></p><p>此章总括内外二药，乃尽性至命之全功也。大道本无内外，一到金丹作用，便分出内外二药，其中有体有用，有宾有主，然古今知之者希。祖师大发慈悲，不妨为学人旁通一线，通部《悟真篇》，无非指点内外二药，到此才明明点破耳。内药属先天，外药却须从后天返先天。盖无修无证，天然具足者谓之内药；有作有为，返本还源者谓之外药。内药了性，体具中黄，即元神而摄精炁者也；外药了命，用寄坎离，即身心而合真意者也。元神本来寂然不动，感而遂通，寂不离感，感不离寂，内外之体同矣。当其寂也，一念不生，似乎无为；及其感也，六根互用，又不碍有为。内外之用通矣。故曰：“内药还同外药，内通外亦须通。”先天一点灵光，圆陀陀地便是大药丹头。高上之士识此丹头，只消真意不散，元神内凝，身心两家自然和合而交感矣，此即内以兼外，从源而达流者也。中下之流未易及此，必须炼己立基，筑究城郭，处于中以制其外，制于外以养其内。先要和合身心，元神才凝，此即外以全内，从流而溯源者也。两家作用殊途而同归。故曰：“丹头和合类相同，温养两般作用。”药物既分内外两种，则炉鼎亦分内外两处，而火候亦当分内外两用。大抵内炉专在中黄，外炉兼摄六根。内火候专主无为，外火候兼于有作。学道之士须令元神坐镇中黄，常应常静，自然真息绵绵，用之不勤，与元神相依相抱，一似炉中火种昼夜不断。故曰：“内有天然真火，炉中赫赫长红。”中黄便是内炉，元神便是内药，真息绵绵，便是内火候，此即本体，为工夫不增不减者也，乃先天也。然后天有增有减之功用即从此而出，凡人泄漏真性多在六根门头，故二六时中必须回光返照，时时收拾身心，其功可不勤乎？“为学日益”故曰增，“为道日损”故曰减。在工夫须当增之又增，在本体则当减之又减。即增即减，直到无可增减处，自然元精化元炁，元炁化元神，元神还太虚，而无功真种出矣。盖有增有减尚属功夫边事，直到无增无减才是无功之功、无上至真妙道。有增有减底工夫恰好合着无增无减底本体。此内外二药体相同而用相通者也。故曰：“外炉增减要勤功，妙绝无功真种。“盖内炉系中黄神室，元神不动即内药作用也。天然真火，内火候也，体也，主也，了性者也。外炉系坎离二用，和合身心即外药作用也。增减勤功，外火候也，用也，宾也，了命者也。内外二药打成一片，体用同源，宾主交参，性命全修以至形神俱妙，所谓合内外之道而一以贯之者也。</p><p><strong>此药至神至圣，忧君分薄难消。调和铅汞不终朝，早睹玄珠形兆。<br>志士若能修炼，何妨在市居朝。工夫容易药非遥，说破令人失笑。</strong></p><p>此章言大药至简至易，即内以摄外者也。上章言内外相同才称金丹大药。然有辨焉：外药，后天之功也，出圣入神必假作用；内药，先天之体也，即凡即圣一切圆成。但恐信根浅薄，自家承当不过、消受不起耳。大药之用无过真铅真汞，身心是也。身心未易相合，须得真意以调和之。真意之不动处即先天元神也。元神既复，身心自然打成一片，而玄珠成象矣。到此即神圣功用当下立证，曾不终朝，所谓”赫赫金丹一日成”者也。奈何世人多信不及，往往劳形苦己，离妻入山以为修炼。殊不知修炼之功全在心地，但使心地洁净圆明，一切不染不昧，虽处市朝，何异深山穷谷！所谓“大隐居尘市”是真修炼矣。盖身心两字便是大药，先天一点元神便是大药底丹头。这个丹头人人具足，只因未遇真师点破，日用不知，不信大药至迩，工夫至易，而求诸远且难者，遂至当面磋过，甘作凡夫。一旦点破，方知即此人人具足者便是金丹大药，即此日用不知者便是天然真火，即此甘作凡夫者便可出神入圣，圆通无碍，有不哑然失笑者乎？《老子》所谓“不笑不足以为道”也。此章言即内药以摄外药，直证无为，了性而命在其中，所谓修上一关盖下二关者也。</p><p><strong>白虎首经至宝，华池神水真金。故知上善利源深，不比寻常药品。<br>若要修成九转，先须炼己持心。依时采取定浮沉，进火须防危甚。</strong></p><p>此章言大药必假作为，即外以全内者也。盖内药无为所以了性，外药有为所以了命。了性者即以一以该两，其机关至简至易；了命者即两以还一，其作用极玄极微。金丹作用须从和合四象起手，四象者何？地四生金，其象为白虎，中藏天一真水，是名首经而为至阳之宝，故曰“白虎首经至宝”。天三生木，其象为华池，中藏地二真火，是名神水而为至真之金，故曰“华池神水真金”。金木水火分之名虽有四，合之只是坎离二物，二物逆转便合成先天一炁，先天一炁从虚无中来，源洁流清，绝无纤尘夹杂。《参同契》所谓“上善若水，清而无瑕”是也。故曰：“故知上善利源深，不比寻常药品。”离中一阴属己土，己之象也，“人心惟危”，法当炼而消之。坎中一阳属戊土，心之象也，“道心惟微”，法当保而持之。炼已持心工夫久久纯熟，到得虚极静笃，大药方生，即此一时便全九转之功矣。故曰：“若要修成九转，先须炼己持心。”大药一生必须采取，采取之候在坎离乍交、一阳初动之时。潭底日红，沉之象也。息念以守之，当虚己以待时。黄芽出土，浮之象也。用意以采之，当乘时而进火。此中消息，冷暖自知而已。候未到而遽采是谓先时，候已到而不应是谓不及时。先时则药太嫩，不及时则药太老。毫发差迟，便不作丹而可危矣。故曰；“依时采取定浮沉，进火须防危甚。”此章言外药作用从有作以反无为，了命而性在其中，所谓从下二关透上一关者也。</p><p>此章浮沉二字与上卷不同。上卷指坎离交会时说，此处却说采药进火底时候，当细辨之。</p><p><strong>七返朱砂返本，九还金液还真。休将寅子数坤申，但看五行成准。<br>本是水银一味，周游历遍诸辰。阴阳数足自通神，出入不离玄牝。</strong></p><p>此章言大药返还之妙，合内外而言之也。盖内药之体在谷神，不离玄牝；外药之用在二物，须要返还。然七返九还颠倒逆用之妙，岂易知哉！何谓七返九还？其法象出自《河图》。天一生水，地六成之，坎属水而数得七，已含火象，其中一点实处本是乾家太阳真火，火结为砂，岂非朱砂之象乎！地二生火，天七成之，离属火而数得九，已含金象，其中一点虚处本是坤家太阴真水，金化为水，岂非金液之象乎！学道之士必须取离中这点真阴，还于坎宫而成坤，便取坎中这点真阳，返于离宫而成乾，是谓返本还源而先天之体复矣。故曰：“七返朱砂返本，九还金液还真。”其初以北方之水返为南方之火．既而以南方之火还为西方之金，以火炼金，是名金丹，炼成纯乾，是名金仙。彼《河图》之翻作《洛书》，金火互换，先天之转为后天，离居乾位，皆此意也。世人不知造化之妙，遂以自寅顺数到申为七返，自申逆数到子为九还，可发一笑。岂知水火一生一成乃五行自然之准则乎！故曰：“休将寅子数坤申，但看五行成准。”以二物对说，虽分数坎离，其实真铅大药一味而已。究其根源，只以坎中一阳作主。盖天一真水从中而出，为性命之根源，包罗万化，具足五行。其初一变为铅，在北方坎官，为亥子水，此真铅之本身也；及乎二变为砂，在南方离宫，为巳午火；三变为汞，在东方震位，为寅卯木；四变为银，在西方兑位，为申酉金；五变为土，在中黄坤宫，为辰戍丑未四土。故曰；“本是水银一味，周流通历诸辰。”此言其顺流而出者也。逆而转之，只此真阴真阳便是七返九还之功，到得九转功成，胎圆炁足，适合造化九九八十一之阳数自然脱胎而入神化，即《老子》所谓“谷神不死”者也。然谷神不死，须从玄牝立基，其初，一分为二，从谷神分出玄牝，自内而出外，即一味之流遍诸辰者也，其既，二转为一，从玄牝合成谷神，自外而入内，即二物之返本还真者也。故曰：“阴阳数足自通神，出入不离玄牝。”首章全提内外二药，是总纲；次章言至神至圣之功，即内以统外也；三章言炼己持心之要，即外以还内也；此章遂言返还之妙，归本谷神，乃合内外而言之也。</p><p><strong>牛女情缘道本，龟蛇类秉天然。蟾乌遇朔合婵娟，二炁相资运转。<br>总是乾坤妙用，谁人达此真诠！阴阳否隔即成愆，怎得天长地远！</strong></p><p>此章言二物妙用不宜间隔也。上章言七返九还不离玄牝，则坎离之不可不交明矣。即以物情征之，牛女，天上双星也，必假鹊桥之会；龟蛇，地中两物也，合成玄武之形。至于日中之乌、月中之兔，必至晦朔交会，乃萌滋元炁而生明，总是阴阳二炁相资运转，顺去生人生物者，逆之则成丹。盖乾父坤母资始资生之妙用，即坎男离女，反本还原之真诠。世人独修一物，未免落在孤阴寡阳边。由是火水未济，天地不交，而成否隔之愆。即不能与天地同其功用，岂能与天地同其长久乎！此言了性者必须立命，才合返还妙用，独修一物便非大道。有等旁门，因阴阳否隔字面，流入彼家房术，诳惑愚夫，则又罪不容诛矣。</p><p><strong>若要真铅留汞，亲中不离家臣。木金间隔会无因，须用媒人勾引。<br>木性爱金顺义，金情恋木慈仁。相吞相咽却相亲，始觉男儿有孕。</strong></p><p>此章言坎离始交，金丹之法象也。上章言阴阳否隔，即金木间隔之象。其所以间隔者，由介绍之无其人，未得真土调和耳。水中生金，是名真铅；火中生木，是名真汞。汞性轻浮，极易飞走，惟真铅足以留之，即所谓“金鼎欲留朱里汞，玉池先下水中银”也。然非真土坐镇中宫，岂能调和两家之情性乎？故欲真铅之留汞，非亲近家臣不可；欲木金之不隔，非媒人勾引不能。家臣媒人皆指真土，即所谓黄婆也。盖金情至刚，木性至柔，金能克木，两不相得。金木既未肯相顺，铅汞遂未肯相留。惟得真土和合，则木性不畏金之刚而转爱其顺义，金情不嫌木之柔而转恋其慈仁。由此真虎真龙相吞相咽，转更相亲，身心打成一片，而元神出其中矣。圣胎圆而真人现，岂非男儿有孕者乎？此言三家相见以成金丹之法象也。</p><p><strong>二八谁家姹女？九三何处郎君？自称木液与金精，遇土方成三性。<br>更假丁公锻炼，夫妻始结欢情。河车不敢暂留停，运入昆仑峰顶。</strong></p><p>此章言锻炼、交媾，还丹之作用也。前章言坎离交而大药孕，金丹之基立矣，犹未及锻炼之火候也，故即以三家相见者申言之。二八姹女即木液也，九三郎君即金精也，其初两物间隔，无由相通，一遇中黄真土，遂勾引而摄合之，所谓“追二炁于黄道，会三性于元宫”是也。勾引虽仗黄婆，调停全凭真火。丁公者，文火也，金木交并之时，须用文火温养之，两家情性自然欢好，大药产矣。大药既产，活子时到，必须采取真铅，送归土釜，仍以文火温养之，此申言金丹作用也。温养即足，正子时到，及须驾动河车，从尾闾起火，透夹脊，过玉枕，运到昆仑顶上，用武火猛烹极炼。乾坤交姤罢，一点落黄庭，大药始入鼎而凝结矣，此乃言金液还丹之作用也。丹既入鼎，再加乳哺温养工夫，久久纯熟，至于圣胎圆而真人现，九转之功于是乎毕。</p><p><strong>天地才经否泰，朝昏好识屯蒙。辐来凑毂水朝宗，妙在抽添运用。<br>得一万般事毕，休分南北西东。损之又损慎前功，命宝不宜轻弄。</strong></p><p>此章言还丹之功从有以入无也。上章言河车运火直上昆仑，则乾坤既已大交，向之乾上坤下而为否者，今坤上乾下而翻为泰矣。然火候之进退不可不谨。阳动而进火，为期屯之象也；阴静而退火，为昏蒙之象也。举两卦而六十卦反对之象一进一退，悉在其中矣，故曰：“天地才经否泰，朝昏好识屯蒙。”乾坤交姤罢，一点落在黄庭，先天真种既已入鼎，后天周身之气自来归命。有若三十辐之共凑一毂，百川众流之朝宗大海。但须时时抽铅添汞，炼尽阴气，以还纯乾，运用之妙存乎火候耳，故曰，“辐来凑毂水朝宗，妙在抽添运用。”前此金木间隔，火水未济，东西南北各居一方；到此混而为一，元神坐镇中黄，超然独尊，东西南北浑然总是一家，得一而万事毕矣，故曰；“得一万般皆毕，体分南北西东。”功用到此只求日减，不求日增，只消抱一守中，常应常静，从有作以入无为，即太上所谓“损之又损，以至于无”也。盖从前有作之功都缘立命，命宝既立，便当了彻性宗，直证无上妙党。倘只管恋着命宝，搬弄精魂，便落在有为法中，譬如登岸之时犹然恋筏而不肯舍，纵使寿同天地，一愚夫耳，故曰：“损之又损慎前功，命宝不宜轻弄。”此首要学人直下了性，乃沮师末后全提句也。</p><p><strong>冬至一阳来复，三旬增一阳爻。月中复卦朔晨超，望罢乾终姤兆。<br>日又别为寒暑，阳生复起中宵。午时姤罢一阴朝，炼药须知昏晓。</strong></p><p>此章言攒簇周天，乃火候之法象也。大丹之功全仗火候，火候之秘不可以言宣，先圣不得已寓之易象，此复姤之所以为天根月窟也。复姤之妙又不可以言宣，姑以年月日时寓其法象，大约只是阳动阴静两端而已。以一年计之，十一月冬至一阳初动为复，每月增一阳爻，十二月二阳临，正月三阳泰，二月四阳大壮，三月五阳夬，直到四月六阳成乾，阳极而阴生矣；五月一阴初静为姤，每月增一阴爻，六月二阴遁，七月三阴否，八月四阴观，九月五阴剥，直到十月六阴成坤，阴极而阳又生矣。此言一年之火候也。古圣恐世人着在年上，乃移一年之火候于一月。以月朔当复卦一阳初生，上弦适当二阳之兑，至望而成乾，三阳足矣；月望当姤卦一阴始生，下弦适当二阴之艮，至晦而成坤，三阴足矣。此言一月之火候也。又恐世人着在月上，乃移一月之火候于一日。以子时一阳当复卦，到巳而为六阳之乾，午时一阴当姤封，到亥而为六阴之坤，一日之中已具足一月之晦朔并一年之寒暑。大约取阳动阴静，而金丹之火候视此以为进退而已。一阳初动，朝晨之象，即年中之冬至，月中之朔日也，当准之而进阳火；一阴初静，黄昏之象，即年中之夏至，月中之望日也，当准之而退阴符。簇年归月，簇月归日，簇日归时，只在一时动静中，自分昏晓而已。故总收之日“练药须知昏晓”，绝句中“一时辰内管丹成”即此意也。孰知一时又簇在一刻哉！又孰知时本无时，刻本无刻哉！噫！此真火本无候，至妙至妙之机关也。</p><p><strong>不辨五行四象，那分砂汞铅银。修丹火候未曾闻，早便称呼大隐。<br>靡肯自思己错，更将错路教人，误他永劫在迷津，似恁欺心怎忍！</strong></p><p>此章言盲师不识金丹之妙，自误以误人也。金丹法象原本《河图》，盖《河图》以一中统摄四方。水火木金分列四方，是为四象。四象会于中五真土，是为五行造化之妙。一落到当人身上，人人具足，个个圆成。只此造化，顺之则生人生物，逆之则成佛成仙。天机难泄，古人不得已着为丹经，近取诸身喻为夫妇男女，远取诸物喻为砂汞银铅，总之皆法象也。至于真药真火之骨髓，万劫一传，非得真师面授，迥无入处。世间有等愚夫，不经师承，倡狂妄行，闯入旁蹊曲径，一切杜撰。不知何者为五行，何者为四象，何者为砂汞银铅，此辈尚未识药物之面目，况火候乎？然旁门中有数等，最下者误执砂汞银铅为点金之术，错认夫妇男女为御女之方，高者不过搬弄身中精气，最高者亦不过见到澄澄湛湛底识性，内守幽闲，独修一物而已。堪笑此辈自己盲修瞎炼不肯认错，乃空腹高心妄称大隐。一日弟子未做，便去好为人师。教者以盲引盲，学者将错就错。引出一班瞎弟子，谤毁正道，指斥真师，无所不至。此辈不遇明眼人点破，生生劫劫永堕迷津，自误误人，一至于此，其罪可胜诛耶！祖师剖泄金丹大道到此，特为天下后世杜撰盲师痛下棒喝，太煞慈悲矣！</p><p><strong>雄里内含雌质，真阴却抱阳精。两般和合药方成，点化魂灵魄圣。<br>通道金丹一粒，蛇吞立变龙形，鸡餐亦乃化鸾鹏，飞入真阳圣境。</strong></p><p>此章言金丹大道能超凡入圣也。金丹之要只在坎离二物，故不厌谆复言之。离本太阳真火，阳中含阴，外实内虚，心之象也；坎本太阴真水，阴中包阳，外虚内实，身之象也。火中生木是为阳魂，水中生金是为阴魄。金木者，水火之交也，所以魂魄即寄于身心。心非肉团之心，乃先天凝聚之元精也；身非四大假合之身，乃先天流行之元炁也。身心妙合便是先天元神，但一落后天形气中，身界根尘役役于外，心缘诸识憧憧于中，逐妄迷真，遂至魂魄相离，流浪生死，长沉苦海。学道之士，当以真意为媒，和合身心，身心一如，寂然不动，金丹大药才得圆成。阳魂阴魄，到此一齐点化，合为元神，而至灵至圣矣。得此真种，倏忽之间便能转形色为天性，点凡胎作圣胎，一切自身中众生到此立地超脱，不生不灭，湛然长存。只此金丹一粒，蛇吞之而变神龙，鸡餐之而化鸾凤，自然飞入真阳圣境矣。真阳圣境者，乃玉清、上清、太清三境，无极无上大罗天宫也。究竟三境岂别有哉？即本来元精、元炁、元神会三为一者也。蛇坐龙，鸡变凤，总是转凡成圣底法象。切莫向痴人前说梦，亲证道妙者自当知之。</p><p><strong>德行修逾八百，阴功积满三千。均齐物我与亲冤，始合神仙本愿。<br>虎兕刀兵不害，无常火宅难牵。宝符降后去朝天，稳驾鸾舆凤辇。</strong></p><p>此章言学道之土当修德以凝道也，道与德如形之与影，寸步不可离，所以子思子云：“苟不至德。至道不凝焉。”又如《周易》乾坤两卦，乾属道，坤属德，若非君子之厚德载物，岂遽能如圣人乘六龙以御天哉？学道之士愿力第一要广大：必先度尽一切众生，然后圆满正觉。行修八百，功积三千，皆愿力中事也。《金刚般若》云：“是法平等，无有高下。”世人但知天地至广至大，一切蠢动含灵之物至微至细，孰知天地本来与我同根，谁是胜我者？一切蠢动含灵之物本来与我同体，又谁是不如我者？究竟到此，何物何我，何亲何冤，管教均平齐一，无高无下，始合神仙度生之本愿矣。功行到头，道与德而并隆，形与神而俱妙，自然虎兕不能伤，刀兵不能害。无常倏忽，我则以谷神为大年；火宅燔烧，我则以露地为安宅。不生不灭，是真宝符；常清常静，是真天堂。脱却羊鹿小乘，便是龙车凤辇。本来如是，尊矣贵矣，岂别有宝符之可降，上天之可朝，琼舆凤辇之可稳驾哉？虽然，为上根言只是道德尊贵一句足矣。但中人以下往往信不及，祖师恐学道人流入断见，姑现宝几珍御身而为说法耳。</p><h3 id="西江月又一首"><a href="#西江月又一首" class="headerlink" title="西江月又一首"></a><strong>西江月又一首</strong></h3><p>（以象闰月）</p><p><strong>丹是色身至宝，炼成变化无穷。更于性上究真宗，决了无生妙用。<br>不待他生后世，眼前获佛神通。自从龙女着斯功，尔后谁能继踵？</strong></p><p>此章言性命全修，一生证果，乃《悟真篇》之总结也。首章言内外二药便是性命两宗作用，至此摄用归体，直下示人见性以圆命功也。盖立命之功全在金丹，金丹大药本从无中生有，攒五行，簇四象，会三家，并二物，而归一炁者，一得永得，坚固不坏，炼之又炼，直到九转功成，上天下地，出幽入明，无所不可。金丹一道，岂非色身至宝而炼成变化无穷者乎？此关尹子所谓见精神而久生者也。虽则千变万化，然生生化化未有了期，终不脱长生二字。更须从此直下一脱，彻见本性，顿证无生，方知山河大地全露法身，往古来今不出一息，更有何至宝之难舍，变化之足夸？岂非决了性宗而彻证无生妙用者乎！此关尹子所谓忘精神而超生者也。奈何小乘之仙，未能顿见毗卢本性，往往从劫到劫，难登佛地。不若大心众生，直了无生，一彻俱彻，从此三身具足，六通圆明，以一生圆旷劫之果，现前境界，便与诸佛把手游行，岂待他身后世乎？所云大心众生，若《涅盘》之屠儿、《华严》之善财、《法华》之龙女是也。屠儿以放下屠刀立证贤劫菩提，善财以遍参知识会入弥勒楼阁，并称上根矣。至如龙女以宝珠献佛，刹那之间转女成男，往南方无姤世界，坐宝莲华，成等正觉，岂非“现前获佛神通“者耶？后之继踵而出者宁遂无其人耶？祖师特地丁宁于篇末，若将旦暮遇之矣。夫龙女成佛一案，据李长者合论云，此经中表法耳，今即以金丹法象表之，其作用无不合符。大海者，坎地也；女子者，纯阴之象；龙女表阴中之阳也。八岁表二八之数也。宝珠价值三千大千世界，表水中之金，乃身中无价至宝也。持以上佛者，还之于乾也。女转成男者，离变为乾，变化无穷之象也。南方者，后天离位，即先天乾位也。宝珠一上，金来归性，脱尽阴滓，炼之即色身至宝，了之即无生妙用也。从此后天之离依然转作先天之乾，其体则刚健中正、纯粹以精，其用则各正性命、时乘变化，是名无姤世界，而成等正觉矣。《法华》权示龙女公案以表一乘妙法，《悟真》特取龙女法象以表金丹妙道。金丹之妙道非即一乘之妙法乎！此章总收性命二宗以应首章内外二药，不特为十二章结尾，乃《悟真篇》通部之结尾也；不特为《悟真篇》关键，乃万卷丹经之关键也；不特万卷丹经，并《河》、《洛》妙义、《周易》、《参同》、《道德》、《阴符》、一切三洞真经、三藏教典、千八百则公案，无不在其中矣。</p><h3 id="绝句五首"><a href="#绝句五首" class="headerlink" title="绝句五首"></a><strong>绝句五首</strong></h3><p>（以象五行）</p><p><strong>饶君了悟真如性，未免抛身却入身。<br>何以更兼修大药，顿超无漏作真人。</strong></p><p>此章言了性必须了命也。真如本性人人具足，本来无修无证，但在凡夫地中暂为五蕴所覆耳。若能一念回机，便同本得，当下即了悟矣。然理须顿捂，事以渐修，即如一身之中，六根门头尚有无始以来种种习气，当锻炼而熏修之，实实落落，当从身上熏修取证。从上诸祖见性之后，潜修密证，身心一如，直到习漏既尽，何难一生证果？所谓“现前获佛神通”者，此也。不则舍身取心，欲速见功，倘回首之时一毫习漏未尽，不免抛身而入身矣。内典云罗汉尚有隔阴之迷，如沩山曾三世为国王，几乎忘却本来面目；云门曾三世为国王，便失却神通，可不危哉！修证之快捷方式，莫若金丹大药，大药妙用只在以火炼金。若能取日用之猛火，炼本来之真金，直从六根门头炼之又炼，锻尽无始以来习气，直到矿净金纯，露出无位真人面目。有修有证者，恰合其无修无证之本性．于是从无相而生实相，即法身而成报身，是谓九转功圆，形神俱妙，超出一切有漏因果，永无抛身入身之患，而称大觉真人矣。此祖师为独修一物者痛下针砭，然篇中所云了悟只指后来一橛禅耳。若从上诸佛诸祖，皆穷理尽性至命以证无漏妙果者，未可一概而论也。</p><p><strong>投胎夺舍及移居，旧住名为四果徒。<br>若会降龙并伏虎，真金起屋几时枯？</strong></p><p>此章言小果之不足证也。从古到今只有金丹一道可以超脱生死。然大道难闻，小果易就。更兼世人根器大小不同，舍大取小者颇多，往往各执一法，得少为足。一旦大限已到，功行未圆，生怕抛身入身，故作种种伎俩：有习归空之诀而投胎者，有夺死人之舍而投生者，有恐宅舍不坚，长用迁徒之法而为移居者，又有志在留形住世，隐处深山穷谷而为旧住者。总而言之则曰四果徒，皆由未知金丹大道，遂落小果。金丹之要，只在一龙一虎。龙虎即身心也，若能降伏身心，便是降龙伏虎。真空之身与妙有之心浑合无间，自然形神俱妙，此万年不坏之真金，即人人安身立命之本宅也。真金起屋，何时而枯？从此经行坐卧长住其中，任他沧海成田，我自安然不睬，何有破损迁徒之患，而学区区小果乎！</p><p><strong>鉴形闭息思神法，初学艰难后坦途。<br>倏忽纵能游万国，奈何屋破却移居！</strong></p><p>此章言小道之不可久也。真金起屋才得不枯，可见一切非真金者俱不能长存矣。奈何旁门小法，各取其验，世人多为歆动。鉴形者，铸一大镜，时时鉴照己形，久之自忘其形，不觉入镜中矣。或曰即闭目静坐，鉴观己形也亦通。闭息者，闭住呼吸之气，自一息两息以至千万息，置鸿毛于鼻端，一毫不动，方称效验。思神者，或默朝上帝，或存想昆仑，久之而神出矣。三者一着于形，一着于气，一着于神，皆落后天渣滓，与金丹大道至简至易者何啻天壤！此等小法，初学甚是艰难，其功力既专且久，俱能定中出得阴神，倏忽之间，游遍九州岛万国，可调得意之极矣。奈何宅舍难固，形神易离，能无屋破而移居乎？此亦四果之徒，难免无常大限者，学道者当勤求金丹大药，不可以此自限也。</p><p><strong>释氏教人修极乐，只缘极乐是金方。<br>大都色相惟兹实，余二非真漫度量。</strong></p><p>此言直指自性西方，令学人知所归宿也。释教有净土法门，劝人念佛，念到一心不乱，寿命终时佛来接引，往生西方极乐世界，详见《弥陀》等经。世人但执西方之相，罕能穷源，不知此亦古佛应化一期方便之谈，未可取相昧性，自生窒碍也。盖东方属木，乃造化发育之乡；西方属金，乃造化归藏之地。即易象观之，后天乾居西北，便是金方，东方出震之帝，到此才得归根复命，李长者云“佛乃至阳之德”是也。亘古亘今只有这点乾金，纯粹以精，为人人本来真性。此金其性坚刚，万劫不坏；其质纯白，一切不染。不染不坏，自在长住，岂非极乐世界乎！《维摩经》云：“随其心净即佛土净”，《坛经》云；”但心清净即是自性”，西方是也。夫此金性非常非断，无色无相，却又能现出丈六金身、三十二相。无色之身是谓法身，无相之相是谓实相，妙有真空一时具足，西方极乐只在眼前，所谓只此一事实，余二即非真者也。若从西方远近、极乐有无、秽净取舍、往生去来上拟议卜度，剑去久矣。可见东华之上真即西方之古佛，金丹之大道即金仙之极果也，此《维摩》所谓不二法门也。祖师恐学人生二见，特为提破。</p><p><strong>俗谓常言合至道，宜向其中细寻讨。<br>能于日用颠倒求，大地尘沙尽成宝。</strong></p><p>此章言至道不离迩言，令学人会无言之意也。祖师着《悟真篇》，到此将搁笔矣，恐人只作玄言妙义会过，枉却一片婆心，故特地丁宁告说汝等诸人，切勿从俗语常言外另觅玄言妙义以为至道也。真正至道只在十字街头、闹浩浩地俗语常言中，但未向其中细细寻讨耳。至道云何？当初“一生二，二生三，三生万物”，一切以顺而生，百姓日用而不知者，此也。所谓五行顺行，法界火坑，生机转作杀机矣。若能摄万归三，摄三归二，摄二归一，一切以逆而成，圣人洗心而退藏者，此也。所谓五行颠倒，大地七宝，杀机转作生机矣。生机杀机原非两橛，转与不转只在当人。故曰：“能于日用颠倒求，大地尘沙尽成宝。”大地喻世界，即身是也；尘沙喻众生，即心是也。学人能从日用饮食七颠八倒中，一念回机，消归自己，到得身心一如，则世界众生，有情无情，彻上彻下，亘古亘今，一切皆成正觉。何有大地尘沙，岂非七宝乎？又岂有圣凡之可分，净秽之可界，圣贤仙佛之可别乎？颠倒之秘全在俗语常言中，须知通部《悟真篇》皆俗语常言也，万卷丹经亦俗语常言也，三藏十二部、六经、诸子百家，一切俗语常言也。执此求至道不得，离此求至道亦不得，毕竟如何？曰神而明之，存乎其人。<br>此卷宗旨大约与前两卷互相发明，尽有发前卷之所未发者，正要学人从百尺竿头更进一步耳。如有摸着鼻孔者，当与悟真先生把臂入林矣。</p>]]></content>
      
      
      <categories>
          
          <category> 丹道 </category>
          
      </categories>
      
      
        <tags>
            
            <tag> 未校对 </tag>
            
            <tag> 朱元育 </tag>
            
        </tags>
      
    </entry>
    
    
    
    <entry>
      <title>元始天尊说得道了身经</title>
      <link href="/2024/05/16/yuan-shi-tian-zun-shuo-de-dao-liao-shen-jing/"/>
      <url>/2024/05/16/yuan-shi-tian-zun-shuo-de-dao-liao-shen-jing/</url>
      
        <content type="html"><![CDATA[<p>尔时，元始天尊在玉清圣境清微天宫郁罗萧台之中、森罗净泓之上，现虚无自然有为真圣相，恢元始无极大道，阐扬混沌未分先天真奥妙论、清静无为全真大道，为诸天仙众说此《生天得道全真了身经》。<br>夫修炼了身，饮食有则，禁口独坐，口唇相沾，牙齿相对，眼不观邪色，耳不听淫声，洗心涤虑，对境忘境，万缘消息，外想不入，内想不出，莫起一念，万事俱忘。凝耳韵，含眼光，缄舌炁，调鼻息，存神定意，一心内守。调息绵绵，微微轻出，似有而无，莫教间断。息依神定，性定命住，性命双全，形神俱妙，与道合真。湛湛澄澄，杳杳冥冥，昏昏默默，纯纯全全，混混沌沌，精神魂魄意，三五混融，三元辐辏，合和四象，五炁朝元，三花聚顶，返本还元，复命归根，万神归一，无所不包，无所不容。自然心火下降，肾水上升，口里津液，自然而生。烹煎缎炼，久久不散，自然体中血脉如风行，腹中如雷声鸣。无弦之曲，不抚而自声，不鼓而自鸣。冲和炁透，醍醐灌顶，甘露洒心，昼夜无眠，三千日足，功成果满，阴尽阳纯，圣胎成就，身内有身，神成真圣。真圣合太虚，太虚合真空，真空合虚无自然。虚无自然是元始真一，元始真一是吾真身也。先天而生，生而无形；先天而长，长而无体。虽无形体，大道常存，永劫不朽不坏，万圣同居，得观内境，见虚无之事，神自言语，与天地齐寿，日月同年，脱离生死，方得全真道果。天得真一，神光清明；地得真一，万物发生；邪得真一，自然归正；神得真一，千灵万圣；人得真一，真神仙胎也。道本虚无，三才六合之中，无所不灵，无所不圣。道乃万圣之祖，万物之宗，清静混沌，凝神炼炁，二六时中，常清常静。灵台无念为清，一念不起为静。意定神全水源清，意动神行水源浊。此是木金真间隔。饮食太饱，息炁难定；眼光不凝，神光不明；耳不绝听，神不得住；声色不绝，精炁不全；万缘不绝，神不安宁。神不安宁，心神不灵。心神不灵，圣胎不成。圣胎不成，为阴灵下鬼。身是炁宅，心是神舍。意动则有为，有为则神动，神动则炁散。有为真动不动，静在其中矣。息依神定，纯纯全全，混混沌沌，神凝炁结，全真无为，万神归一，则神炁聚。神炁聚，则五行真炁结成刀圭。神炁津液为真水火，咽津服炁为饮刀圭，一名醍醐灌顶、甘露洒心，一名洗心涤虑。心神不动为之真沐浴。真清真静，动在其中矣。修行道人不识动静真机，不达真常全真道理，如何得道成真？息不动意定为之抽，意不动神凝为之添。神凝意动为武炼，息定神凝为文烹。外想不入、内想不出为固济。二炁交合各一斤。虚无自然为运用，万神归一为守成。性定命住为养火，炼炁成神为真金。心火下降为复命，肾水上升为归根。火迎真水为金液，水迎真火为还丹。五行凝结为九还，阴尽阳纯为七返。降伏内魔为野战，神全无欠为全真。精血炁神真种子，神凝炁结合真空。中宫胎意为黄婆，金情木性为夫妇。心神真汞为姹女，精炁真铅为婴儿。精凝形固成黑龟，炼神凝结为赤蛇。煅炼呼吸为龙虎。龙虎龟蛇成一块，为和合四象。一性摄情为金木并，阴阳还返为水火交。火与木同源，两性一家，南二东三同成五。南二，心神，火也。东三，肝木，性也。此是火生于木也。水与金同源，两性一家，北一西四同成五。北一，肾精，水也。西四，肺金，情也。此是水生于金也。中五属土，土者，意也。呼则虎啸风生，虎啸则汞投铅。汞即是性，性即是砂中汞，砂汞即是离中阴，离中阴即是人心中神炁也。息意定则神炁全，神炁全则了性。吸则龙吟云起，龙吟云起则铅投汞。铅即是命，命即是水中金，水中金即是炼精化炁，炼精化炁即是精炁凝，精炁凝则形固，形坚固则精炁全，精炁全即了命。<br>性命双全，精炁血满，神凝炁结，三千功满，炼就纯阳，是为富国安民。精炼成日精，血炼就月华，炁炼成黄金，髓炼就白玉，脑炼成丹砂，肾炼就砗磲，心炼成珊瑚。此是七宝，居身不散，功成行满，跨凤乘鸾，飞升金阙，上朝玉帝，永为真神仙矣。</p>]]></content>
      
      
      <categories>
          
          <category> 丹道 </category>
          
      </categories>
      
      
        <tags>
            
            <tag> 未校对 </tag>
            
            <tag> 元始天尊 </tag>
            
        </tags>
      
    </entry>
    
    
    
    <entry>
      <title>悟玄篇</title>
      <link href="/2024/05/16/wu-xuan-pian/"/>
      <url>/2024/05/16/wu-xuan-pian/</url>
      
        <content type="html"><![CDATA[<h2 id="悟玄篇序"><a href="#悟玄篇序" class="headerlink" title="悟玄篇序"></a>悟玄篇序</h2><p>盖人生于天地之间，秉受阴阳之气，故曰有死生。爲人者，可鬼可仙，鬼者，纯阴之气；仙者，纯阳之体。以阴錬阳甚易，以阳錬阴不难。所谓学仙之士，无过以阳錬阴之术，阴尽阳纯，则曰仙矣。錬阴有法，进火有数，退符有节。夫人身中一窍，名曰玄牝，若人明得此窍，则三才万物悉备于我矣。此之一窍，非泥于物也，其理别无他术，止不过忘形灭念，如守其中矣。久久纯熟，中宫静极，则身中阳气自然生也。阳气渐生，阴气渐剥，乃曰阳长阴消之意矣。予于古杭得受师传，天机不隐，故以鄙句，尽心泄漏于此矣。使学仙之士，幸垂一览，同登道岸，非岂异于我哉。岁在己丑夏月朔日，余洞真序。 </p><h2 id="悟玄篇"><a href="#悟玄篇" class="headerlink" title="悟玄篇"></a>悟玄篇</h2><p>道本无言，因言而显其道；法本无象，因象而得其理。得象忘言，得兔忘筌，何矣？故曰：过河须用筏，到岸不须舟。所谓人者，秉受元阳真气，三百八十四铢，内分二十四铢，散于五脏六腑，以应二十四气；外分三百六十铢，以应周天三百六十度。元和子曰：人身大抵同天地。邵子曰：谁把三才别立根，一身别有一乾坤。此之谓也。盖人子时，两肾中二气上升，午时到心，二气交合熏蒸，肝肺之液自心而来。左肾之气负戴肺液而下降，右肾之气负戴肝液亦下降矣。亥时到于肾，肺液到于左肾，化而爲精，肝液到于右肾，化而爲血矣。久久元气耗散，精血乾枯，则曰死矣。丹书曰：五行顺行，法界火坑；五行颠倒，大地七宝。盖言学仙之士，龙从火裹出，虎向水中生，此五行逆行之理也。所以逆则爲圣，顺则爲凡。故以三关之妙用，一錬精化气，爲初关；二錬气成神，爲中关；三錬神还虚，爲上关；虚空粉碎，爲了当。三关妙用，要在心传，沐浴两月，玄之又玄。口诀祕细，未敢轻言。学仙之士，不遇明师指点，到老无成，空度岁月尔。 </p><h3 id="形化"><a href="#形化" class="headerlink" title="形化"></a>形化</h3><p>夫人受父精母血，成胎之时，中含一点元气，以爲造化之根蒂矣。先生左肾，次生右肾，肾生心，心生肝，肝生肺，肺生脾，脾生小肠，小肠生大肠。五行形化而生，形体具足，十月胎成，以就婴儿矣。今人只知形化而不知气化。所谓学仙之士，只论气化而不论形化。今人多以两肾中间爲生身处，又言心肾爲水火，肝肺爲魂魄，脾土爲意，全然非矣。<strong>（米晶子注：形者体也）</strong></p><h3 id="气化"><a href="#气化" class="headerlink" title="气化"></a>气化</h3><p>盖人在母胎中，十月气足，其初受父母一点元气而至于心矣。其气到心之时，则发胎气布散于外，以接其生也。夫鬼在于暗中，渺渺茫茫，不知分晓，微觉在细雨密雾之中，而无一点光明，遂逐灵光而去，接入胎中，径入光内，俱不知阴见其阳，则化爲气矣，名曰太极。其气复昇之顶，分爲二气，下降于左右二肾，名曰两仪。乾道成男，坤道成女，乾坤相橐而生六子，散乎于外而爲六脉，六脉周流，一身备矣。造化悉备，所以降生于世以爲人也。所谓学仙之士，要识生身之处，立爲丹基，可以超凡入圣也。吾今恐言未尽，故立图以发学，诚爲叅学尔。</p><p><img src="/pic/%E5%9D%8E%E7%A6%BB.jpg"></p><div style="text-align: center"><p>阴中有阳名曰坎，☵非肾也，<br>阳中有阴名曰离，☲非心也。</p></div><h3 id="坐工口诀"><a href="#坐工口诀" class="headerlink" title="坐工口诀"></a>坐工口诀</h3><p>夫学道之士，不拘时候，但得身心闲暇之时，求于静处，瞑目闭口，忘坐端耳。或盘膝，或不盘而坐，皆可。夫坐之时，外忘其形，而不著物累，内忘其心，而不著事。若存其中，似存不存，似守不守，而著于空矣。久久纯熟，自然念定。念定则阳生，阳气生则有升有降。其气升者，自腰间尾闾而升，直上夹脊而止，藉巽风则鼓而上于顶矣。二气交合，下降于舌端，如蜜之甜，款款嚥纳，只入中宫矣。丹书曰：吹嘘赖巽风。又曰：初时须著力，次候却如无。总知升降，不明火候之数，日用工夫，三关妙用，沐浴玄机，空延岁月，到老无成矣。古歌曰：神仙不肯分明説，悮杀阎浮多少人。何也？这些道理人还识，陆地神仙闹似麻。所谓天机祕诀，未敢泄漏于文，故以口传心授尔。 </p><h3 id="火燥水滥"><a href="#火燥水滥" class="headerlink" title="火燥水滥"></a>火燥水滥</h3><p>夫火燥者，上升不止；水滥者，下降不息。若有法度调和，斤两运用，则火不炎燥，水不汎滥，自然定矣。‘用’（疑缺‘用’字）时则有，不用则无，其理玄机，在乎口诀。既不知此妙用，则何一錬精化气，二錬气成神，三錬神还虚也。今学道之人，天下纷纷，其得正传者，无有一二尔。此个道理，岂可轻易授人哉？ </p><h3 id="沐浴"><a href="#沐浴" class="headerlink" title="沐浴"></a>沐浴</h3><p>十月怀胎，两月沐浴，共成一载三百六十日矣。且休説十月怀胎，其两个月而沐浴，安于何处矣？此两个月而又不行火候，或安于前，或安于后，或安于其中矣。委的实用非不用也。学道之士，须要㕘学，莫泥于卯酉二月，非也。脱胎之时，莫非口传心授尔。 </p><h3 id="玄关一窍"><a href="#玄关一窍" class="headerlink" title="玄关一窍"></a>玄关一窍</h3><p>玄关窍假在其中，无形无象亦无穷。今人若指其安处，便隔千山几万重。若人指点心肝脾肺肾不著处，却如虚处巧捏一穴，其言终矣，著一处，却非终矣。 </p><h3 id="药物"><a href="#药物" class="headerlink" title="药物"></a>药物</h3><p>精中气血血中精，精气元同太极成。莫言呼吸爲交感，此物安能有死生。 </p><h3 id="火候"><a href="#火候" class="headerlink" title="火候"></a>火候</h3><p>进火之时，顷刻一周天。夫十个月而三百日，三千六百时，三万刻。或刻刻行火候，或时时行火候，或日日行火候，或时中不拘于刻，或日中不拘于时，但用便用。但不知法度，则乱升乱降，则不能上矣。口诀存焉。 </p><h3 id="中宫"><a href="#中宫" class="headerlink" title="中宫"></a>中宫</h3><p>土生万物，心主万事，心即土也，土即心也，故曰中央戊己土。中央即玄关一窍也。了得土，万物死，了得心，万事息。今知学道人，茫茫只向外边寻觅，却不去中心求其道也。 </p><h3 id="抱一"><a href="#抱一" class="headerlink" title="抱一"></a>抱一</h3><p>脱胎吞人腹，在于人间，九载积行满八百，而证于仙。乾坤往来，游遍名山洞府，行满八百之日，奉金书玉诏，而列于班矣。 </p><h3 id="出神名曰解胎"><a href="#出神名曰解胎" class="headerlink" title="出神名曰解胎"></a>出神名曰解胎</h3><p>学道底人，总不知火候，沐浴造化之备，其脱胎之时，莫非口传心授尔。 </p><h3 id="玄关一窍-1"><a href="#玄关一窍-1" class="headerlink" title="玄关一窍"></a>玄关一窍</h3><p>玄关一窍者，乃一身总要之关也，此窍者即心中之心是也。其心非肉心，乃心中之主宰，一身万事之神也。其神者无形无相，非有非无也。人能无私之时，便是玄关一窍，纔有一毫私欲，不是也。程子曰：不偏不倚之谓中，纔有偏倚便不中也。杏林石真人曰：身裹有玄机，心中无垢尘。斯言尽矣。<br>玄关一窍，万事之宗，动交于物，静养在中。不无不有，非色非空，凝然湛定，气息流通。左升白虎，右发青龙，齐停夹脊，鼓起巽风。搧开炉鞴，透上崑峰，乾坤交姤，化作一泓。降至舌端，嚥入黄宫，一日之内，三四遍功，初关百日，沐浴一月，中关百日，沐浴前同。上关百日，火候数穷，脱胎神化，抱一养童。九年行满，白日上升。大道无言非有问，忘形忘象求铅汞，守中一物莫存（上此下且），专意身心要守定。呼吸一应便神清，六脉自然朝性命，精神魂魄各归元，至此身心寂不动。一阳生至二阳迁，只待温温行火令，须臾直举至银河，玉枕泥丸如火烘。乾坤交媾降明堂，项上圆光悬宝镜，如如下降至舌端，满口馨香甘液喷。徐徐嚥纳下黄庭，遍体金光随罩定，三家相见结婴儿，一卦三二两卦定。晨昏握运仗天罡，四三皆拱璇玑柄，一年进破顶（左寕右頁）门，是谓超凡而入圣。九年抱一行圆满，独步翔鸾归大洞。吾今泄破圣贤机，洗耳瞑心存一定，莫待铅虚汞散飞，他时赴死甘心尽。玄机备细剖心传，学道人人早精进。 </p><h3 id="初下手"><a href="#初下手" class="headerlink" title="初下手"></a>初下手</h3><h3 id="【沐浴】"><a href="#【沐浴】" class="headerlink" title="【沐浴】"></a>【沐浴】</h3><p>身中沐浴，乃气候之沐浴；月中之沐浴，乃丹头之沐浴也。紫阳曰：兔鷄之月及其时。斯言者，两月沐浴也。<br>精全气旺药炉温，二八临门固蒂根，不向抽添加火候，洗心涤虑道常存。<br>又气候来潮，须当塞兑垂帘，湛然无欲，以待气候过也。毋得纵意四散，所谓不能固济，须丹倾矣。<br>工夫到此要防危，不比寻常一类推，气候来潮须保养，禁关闭兑守无爲。</p><h3 id="【静极生阳】"><a href="#【静极生阳】" class="headerlink" title="【静极生阳】"></a>【静极生阳】</h3><p><img src="/pic/jingjishenyang.jpg"></p><h3 id="【一日衰似一日】"><a href="#【一日衰似一日】" class="headerlink" title="【一日衰似一日】"></a>【一日衰似一日】</h3><p><img src="/pic/yiri.jpg"></p><p>闭目若存中，如空空不空，坤宫真气发，背上炎烘烘。巽风轻鼓舞，一直透天宫。闭之不可放，化作满头霐。徐徐而放下，大地作甘霖。<img src="/pic/xuanpingyinyang.png">夫人者，头乃诸阳聚会之所，其中有阴，名曰真汞。五脏者，乃诸阴聚会之所，其中有阳，名曰真铅。盖心者，上不属于阳，下不属于阴，而得其中以爲一身之主宰。视之不见其形，听之不闻其声，叩之者感而遂通，中之者寂然不动。人若向此不动中做工夫，终至纯熟，则知天地造化悉备于我矣。<strong>（米晶子注：真诀窍，多思多想。认定真窍做工夫，天人必应也。）（米晶子注：金神不坏）（米晶子注：作人天眼目）</strong></p>]]></content>
      
      
      <categories>
          
          <category> 丹道 </category>
          
      </categories>
      
      
        <tags>
            
            <tag> 未校对 </tag>
            
            <tag> 余洞真 </tag>
            
        </tags>
      
    </entry>
    
    
    
    <entry>
      <title>吕祖百字碑注</title>
      <link href="/2024/05/16/lu-zu-bai-zi-bei-zhu-zhang-san-feng-liu-yi-ming/"/>
      <url>/2024/05/16/lu-zu-bai-zi-bei-zhu-zhang-san-feng-liu-yi-ming/</url>
      
        <content type="html"><![CDATA[<h1 style="text-align: center">吕祖百字碑</h1><div style="text-align: center"><p><b>先天百字碑</b></p></div><div style="text-align: center"><p>父母未生前 与母共相连<br>无情生有情 虚灵彻洞天<br>十月胎在腹 能动不能言<br>昼夜母呼吸 往来通我玄<br>剪断脐带子 一点落根源<br>性命归真土 此处觅真铅<br>迷失当来路 轮回苦万千<br>若遇明师指 决破妙中玄<br>时时拴意马 刻刻锁心猿<br>悟透二十句 白日上清天</p></div><div style="text-align: center"><p><b>后天百字碑</b></p></div><div style="text-align: center"><p>养气忘言守 降心爲不爲<br>动静知宗祖 无事更寻谁<br>真常须应物 应物要不迷<br>不迷性自住 性住气自回<br>气回丹自结 壶中配坎离<br>阴阳生反复 普化一声雷<br>白云朝顶上 甘露洒须弥<br>自饮长生酒 逍遥谁得知<br>坐听无弦曲 明通造化机<br>都来二十句 端的上天梯</p></div><h2 id="后天百字碑张三丰注"><a href="#后天百字碑张三丰注" class="headerlink" title="后天百字碑张三丰注"></a>后天百字碑张三丰注</h2><p><strong>养气忘言守</strong><br>凡修行者先须养气。养气之法，在乎忘言守一。忘言则气不散，守一则神不出。诀曰：“缄舌静，抱神定”。</p><p><strong>降心为不为</strong><br>凡人之心，动荡不已。修行人，心欲入静，贵乎制伏两眼。眼者心之门户，须要垂帘塞兑。一切事体，以心爲剑。想世事无益于我，火烈顿除，莫去贪着。诀云：“以眼视鼻，以鼻视脐，上下相顾，心息相依，着意玄关，便可降伏思虑。”</p><p><strong>动静知宗祖</strong><br>动静者，一阴一阳也。宗祖者，生身之处也。修行人，当知父母未生之前，即玄牝也。一身上下，乾坤八卦五行四象聚会之处，乃天地未判之先，一点灵光而成，即太极也。心之下，肾之上，彷彿之内，念头无息，所起之处，即是宗祖。所谓动静者，调和真气，安理真元也。盖呼接天根，吸接地根，即阖户之谓坤，闢户之谓乾，呼则龙吟云起，吸则虎啸风生。一阖一闢，一动一静，贵乎心意不动，任其真息往来，绵绵若存。调息至无息之息，打成一片，斯神可凝，丹可就矣。</p><p><strong>无事更寻谁</strong><br>若能养炁忘言守，降伏身心，神归炁穴，意注规中，混融一炁。如鸡抱卵，如龙养珠，念兹在兹，须臾不离。日久工深，自然现出黍米之珠，光耀如日，默化元神，灵明莫测，即此是也。</p><p><strong>真常须应物，应物要不迷</strong><br>此道乃真常之道，以应事易于昏迷，故接物不可迷于尘事。若不应接，则空寂虚无。须要来则应之，事去不留，光明正大，乃是不迷，真性清静，元神凝结。诀曰：“着意头头错，无爲又落空”。</p><p><strong>不迷性自住，性住气自回</strong><br>凡人性烈如火，喜怒哀乐，爱恶欲增，变态无常。但有触动，便生妄想，难以静性，必要有真惩忿则火降，真寡欲则水昇。身不动名曰炼精，炼精则虎啸，元神凝固。心不动名曰炼气，炼气则龙吟，元气存守。意不动名曰炼神，炼神则二气交。三元混，元气自回矣。三元者，精气神也。二气者，阴阳也。修行人应物不迷，则元神自归，本性自住矣。性住则身中先天之气自回，复命归根有何难哉?诀曰：“回光返照，一心中存。内想不出，外想不入。”</p><p><strong>气回丹自结，壶中配坎离</strong><br>修行人，性不迷尘事，则气自回。将见二炁升降于中宫（米晶子注：中宫，天心也。），阴阳配合于丹鼎。忽觉肾中一缕热炁上冲心府，情来归性，如夫妇配合，如痴如醉。二气絪縕，结成丹质。而炁穴中水火相交，循环不已，则神驭炁，炁留形，不必杂术自长生。诀曰：“耳目口三宝，闭塞勿发通。真人潜深渊，浮游守规中。”直至丹田气满，结成刀圭也。</p><p><strong>阴阳生反覆，普化一声雷</strong><br>功夫到此，神不外驰，气不外洩，神归炁穴，坎离已交，愈加猛烈精进。致虚之极，守静之笃，身静于杳冥之中，心澄于无，何有之乡，则真息自住，百脉自停，日月停景，璇玑不行。太极静而生动，阳产于西南之坤，坤即腹也，又名曲江。忽然一点灵光（米晶子注：汞即真性灵光也），如黍米之大，即药生消息也。赫然光透，两肾如汤煎，膀胱如火炙，腹中如烈风之吼，腹内如震雷之声，即复卦天根现也。即固心王，以神助之。则其炁如火，逼金上行，穿过尾闾。轻轻运，默默举。一团和气，如雷之震。上升泥丸，周身涌跃，即天风姤卦也。由月窟，至印堂，眉中漏出元光，即太极动而生阴，化成神水甘露。内有黍米之珠，落在黄庭（米晶子注：黄庭即中宫天心也。）之中，点我离中灵汞，结成圣相之体。行周天火候一度，烹之炼之，丹自结矣。</p><p><strong>白云朝顶上，甘露洒须弥</strong><br>到此地位，药即得矣。二气结刀圭，关窍开通。火降水升，一炁周流。从太极中动天根，过玄谷关，升二十四椎骨节，至天谷关。月窟阴生，香甜美味，降下重楼，无休无息，名曰甘露洒须弥。诀曰：“甘露满口，以目送之，以意迎之，送下丹釜，凝结元气以养之。”</p><p><strong>自饮长生酒，逍遥谁得知</strong><br>养气到此，骨节已开。神水不住，上下周流，往来不息，时时吞咽，谓之长生酒。诀曰：“流珠灌养灵根性，修行之人知不知？”</p><p><strong>坐听无弦曲，明通造化机</strong><br>功夫到此，耳听仙乐之音，又有钟鼓之韵。五气朝元，三花聚顶，如晚鸦来栖之状。心田开朗，智慧自生，明通三教经书，默悟前生根本，豫知未来休咎。大地山河如在掌中，目视万里已得六通之妙，此乃实有也。吾行实到此际，若有虚言以误后学，天必诛之。遇之不行，罪遭天谴。非与师遇，此事难知。</p><p><strong>都来二十句，端的上天梯</strong><br>自养炁忘言，至此二十句，皆是吕祖真正口诀。工夫无半点虚伪，乃修行上天之阶梯。得悟此诀与注者，可急行之，勿妄漏洩，勿示匪人，以遭天谴。珍重奉行，克登天阙。</p><h2 id="后天百字碑刘一明注"><a href="#后天百字碑刘一明注" class="headerlink" title="后天百字碑刘一明注"></a>后天百字碑刘一明注</h2><p><strong>养气忘言守</strong><br>性命之道，始终修养先天虚无真一之气而已，别无他物。采药，采者是此；炼药，炼者是此；还丹，还者是此；脱丹，脱者是此；服丹，服者是此；结胎，结者是此；脱胎，脱者是此；以术延命，延者是此；以道全形，全者是此；始而有为，有为者是此；终而无为，无为者是此；长生，长者是此；无生，无者是此。古经云“知得一，万事毕”，此语可了千经万卷矣。但此气非色非空，无形无象，不可以智知，不可以识识，视之不见，听之不闻，抟之不得，恍恍惚惚，杳杳冥冥，不可形容。强而图之，“○”这个而已。强而名之，儒曰“太极”，道曰“金丹”，释曰“圆觉”。本无可言，有何可守？如其可言、可守，则非先天虚无之气，乃是后天呼吸之气。先天之气，历万劫而不坏；后天之气，随幻身而有无。<br>世间未得真传之流，不知先天之气为何物，误认后天有形之气，或言在气海，或言在丹田，或言在黄庭，或言在任督二脉，或言在两肾中间，或闭口调呼吸以匀气，或闭息定胎息以藏气，或搬运后升前降于黄庭以聚气，或守或运，等等不一，皆欲妄想结丹。试问将此有形之气，终久凝结于何处，凝结作甚模样，其必凝结成气块乎？每见世之守上者，多得脑漏；守下者，多得底漏；守中者，多得膨胀；守明堂者，失明；守顽心者，得癫症者。欲求长生，反而促死，哀哉！殊不知先天虚无之气，包罗天地，生育万物，其大无外，其小无内，放之则弥六合，卷之则退藏于秘，仅可知，不可言，仅可养，不可守。无言无守，言守两忘，不养而养，入于养气之三昧矣。<br>夫大道活活泼泼，不落于有无边界。落于有则着相，落于无则着空。着相着空，皆非天地造化流行之道，亦非圣贤真空妙有之道。曰养炁，则必有所养者在，不于空也。曰忘言守，则必无方所，无定位，不着于相也。不着空，不着相，则必有不空不相之养者在。不空不相之养，寂然不动，感而遂通。感而遂通，寂然不动，养气之道，尽在是矣。</p><p><strong>降心为不为</strong><br>上言养气，无言无守，似乎一无所为矣。夫人有生以后，先天之气充足，阳极必阴，于此而能保全先天之炁不失者，其惟上德之圣人乎。其次中下之人，一交后天，先天之炁潜藏，后天之气用事，阳渐消，阴渐长，历劫根尘俱发，一身气质俱动，识神张狂，客邪作乱。当此之时，四大一身皆属阴，不知何物是阳精，虽欲养炁，无处可养，而亦不得其养。祖师《黄鹤赋》云：“上德者，以道全其形，是其纯乾之未破；下德者，以术延其命，乃配坎离而方成。”以道全形者，无为之事；以术延命者，有为之事。上德之人，先天之气未失，纯阳之体，守中抱一即可全其本来之真形；中下之人，先天之炁已伤，阳为阴焰，必须窃阴阳夺造化，先固命基，从有为而入无为，方能成真。又古仙云：“还丹最易，炼己最难。”又《沁园春》云：“七返还丹在人，先须炼己待时。”炼己之功，莫先于降心，但降心须要识得心。心有人心道心之分，有真心假心之别。道心者本来，不识不知、顺帝之则之心为真心；人心者后起，有识有知、七情六欲之心为假心。真心益人性命，假心伤人性命。降心者，降其人心之假也。然降人心，非是守心空心，亦非是强制定心，须要顺其自然。悟真云：“顺其所欲，渐次导之。”只此二语，便是降心妙诀，故曰“降心为不为”。曰为者，心必降也。曰不为者，不强降也。降而不降，不降而降，有用用中无用，无功功里施功矣。盖人之顽心，积习成性，如火炼成顽铁一块，至坚至固，牢不可破。若求之太急，以心制心，心愈多而块愈坚，反起心病。《阴符经》云“火生于木，祸发必克”者是也。故降心必用渐修之功，方能济事。渐修之功，无伤于彼，有益于我，为而不为矣。</p><p><strong>动静知宗祖，无事更寻谁</strong><br>注：先天真一之气，为生天生地生人之祖气，无理不具，无时不在，所谓“性命之宗祖”，存此者圣，昧此者凡。但此气落于后天，隐而不现，即或一现，人为利名所牵，私欲所扰，当面错过，旋有而旋失。欲寻此气，先要认得道心，盖先天之气，藏于道心者也。道心为体，先天之气为用，同出异名。道心即修道之宗祖。夫道心者，至人也；人心者，奴仆也。认得道心为宗祖，以主人而使奴仆，奴仆听命于主人。不降而自降，一动一静，皆是道心运用，即人心亦化为道心，内无妄念，外无妄事，内外安静，客气难入，处于无事之境矣。能至无事，空空洞洞，只有道心，别无他物，此外更寻谁耶？</p><p><strong>真常须应物，应物要不迷</strong><br>既知宗祖处于无事，则真者可以能常矣。真者能常，一切外假不得而伤。但真常之道，不是避世离俗，亦非静坐止念，须要脚踏实地，身体力行，从大造炉中煅炼出来，方为真，方是常。若知真而不知行，真虽能无事，如同木雕泥塑之物，外虽无事，而内难免有事，所谓“禅机本静，静生妖”也。此乃闭门捉贼，假者不能去，而真者必受伤，何能真常乎？故曰“真常须应物，应物要不迷”。曰真常应物者，以真应假也。曰应物不迷者，借假修真也。盖真藏于假之中，假不在真之外，无假不能成真，无真不能化假，只在常应常静，于杀机中盗生机，于波浪里稳舵槁耳。果能不迷，即是真常；果能真常，虽终日应物，未曾应物，处于无事之境，而不为万物所移，何碍于应乎？</p><p><strong>不迷性自住</strong><br>应物不迷，则道心之真常存矣。道心之真常存，则人心之假不生。人心之假不生，则气质之性不发。气质之性不发，则天赋之性明明朗朗，如水晶塔子一般，无染无着，不动不摇而自住矣。<br>总之，性住之效，全在应物不迷功夫。迷则人心用事，真性昧而假性发；不迷则道心用事，假性化而真性现。住性之道不迷尽之矣。祖师《黄鹤赋》云：“依世法而修出世之法”，旨哉言乎！</p><p><strong>性住气自回</strong><br>性者，理也。在天为理，赋之于人为性，故名其性曰“天性”。气者，命也。在天为气，受之于人为命，故名其命脉曰“天命”。<br>人生之初，理不离气，气不离理，命不离性，性不离命，理气一家，性命一事。因交后天，理气不连，性命各别矣。若能性住，不为客气所移，而正气自回，无命者而仍有命，性命仍是一事。理气原不相背，所谓“尽性至命”者是也。大抵气回之要，总在性住。果能性住，则气自然而回，无容强作也。</p><p><strong>气回丹自结</strong><br>丹者，圆明之物，系阴阳二气交合而成。当性住之时，万虑俱息，是谓真静真虚，静极则动，虚极生白，先天之气自虚无中来，片刻之间，凝而成丹，所谓“一时辰内管丹成”也。大抵还丹之要，在乎气回；气回之要，在乎性住；性住之要，在乎不迷；不迷之要，在乎降心；降心之要，在乎知宗祖。知得宗祖，降心应物，不为物迷，性自住，气自回，丹自结。三自字，在应物不迷处来。应物不迷，即是炼己之功，所谓炼己纯熟，还丹自结也。《了道歌》云：“未炼还丹先炼性，未修大药且修心，性定自然丹信至，心静然后药苗生。”特以还丹最易，炼己最难，若炼己不炼到无己时，则性不定，心不静，丹何能还乎？然炼己若不知宗祖，其功莫施。三丰翁云：“筑基时须用橐籥，炼己时还要真铅。”真铅即宗祖，若不遇真师抉破真铅一味大药，谁敢下手！</p><p><strong>壶中配坎离</strong><br>气回丹结，真种到手，仅还得娘生本来面目，谓之还丹，又谓之小还丹。此丹犹未经真水火煅炼，尚是生丹，未成熟丹，未堪吞服济命。必须将此丹煅成一个至阳之物，方能延得年，益得寿。<br>坎外阴而内阳，其中之阳为真，为中正之阳，非幻身肾中之浊精，乃先天真一之神水；离外阳而内阴，其中之阴为真，为中正之阴，非幻身心中之血液，乃先天虚灵之真火。此水此火，乃虚空天然之水火，非一切有形有象之水火，用此水火烹煎灵药，十二时中，不使间断，勿忘勿助，绵绵若存，用之不动。《入药镜》云“水怕干，火怕寒”者是也。曰“壶中配”者，天然水火，不假外求，神明默运，药物老嫩，火候进退，随时加减，消息于宥密之中，不使有一毫渗漏。</p><p><strong>阴阳生返覆，普化一声雷</strong><br>水火烹炼之功，即朝屯暮蒙之功。朝屯者，进阳火也。暮蒙者，运阴符也。时阳则进阳，时阴则运阴，阴而阳，阳而阴，阴阳搏聚，自生反覆。返覆者，恍惚里相逢，杳冥中有变。返之覆之，阴阳混化，先天灵苗，由嫩而坚，自生而熟，自渐而顿，忽的造化炉中迸出一粒至阳之丹，如空中炸雷一声，惊醒梦里人矣。</p><p><strong>白云朝顶上，甘露洒须弥</strong><br>当阳丹出鼎，吞而服之，点一己之阴汞，如猫捕鼠。“白云朝顶上”者，冲和清气上升，五气朝元也。“甘露洒须弥”者，华池神水下降，万病回春也。须弥山在天地之正中，即人中有一宝之象。中之一宝，即是圣胎，又名黄芽。祖师示张珍奴词云：“地雷震动山头雨，要洗濯黄芽出土”，正是此义。</p><p><strong>自饮长生酒，逍遥谁得知</strong><br>当圣胎凝结，神水流通，浇灌丹田，自然无质生质，无形生形，而一切勉强之功，无所用矣。故曰“自饮长生酒，逍遥谁得知”也。曰“自饮”，曰“谁得知”者，盖以长生逍遥之事，乃能窃阴阳夺造化，先天而天弗违，后天而奉天时。虽天地神明，不可得而测度，而况人能知之乎？</p><p><strong>坐听无弦曲，明通造化机</strong><br>庄子云：“摄精神而长生，忘精神而无生。”长生者，有为了命之道；无生者，无为了性之道。了性之道，即九年面壁之功，面壁之功，即十月温养之功。九年之说，非实有九年之期，尤为纯阳之数，即金液九还，阴尽阳纯之义。所谓“一毫阴气不尽不仙”也。十月之说，圣胎成就，脱化之期，如妇怀孕，十月婴儿出胞，亦法象也。十月温养之功，防危虑险，万有皆空，不使有一毫客气入于胎元之中，如壁列万仞，一无所见也。十月温养，九年面壁，二者是一义，非是两件，皆古人取其义而象之耳。惟其温养面壁，故曰“坐听无弦曲”。坐非身坐，乃心静意静，不动不摇之坐。有弦曲，则有声有音；无弦曲，则无声无音矣。无声无音，一空而已。既云无声无音，听个甚的？曰听，则是空而又不空，不空而又空，非顽空，乃真空也。曰坐听者，离却见之一边，绝不着于色矣。曰听无弦曲，听而不听，已是离却听之一边，又不着于声矣。《金刚经》云：“若以色见我，以声音求我，是人行邪道，不得见如来。”如来者，如有所来，而实无来，此真空本来面目，即超脱圣胎之大法门，成全法身之真口诀。要之，无为之功，总在坐这一字。坐则止于其所，内观其心，心无其心；外观其形，形无其形；远观其物，物无其物。三者既悟，惟见于空，空无所空，无无亦无。无无既无，名为照了，打破虚空，独露全身，不生不灭，方为了当。有生者，所以脱幻身而固命基，还丹之道，从无而造于有也；无生者，所以脱法身而了性宗，大丹之道，从有而化于无也。有生无生，即造化之机。知此道者，始而从无造有以长生，终而从有归无以无生。有无不立，性命双修，通明天地造化之机，而与天地为一矣。</p><p><strong>都来二十句，端的上天梯。</strong><br>“养气忘言守”一句，统言修道之全体大用也；“降心为不为”一句，言炼己筑基也；“动静知宗祖，无事更寻谁”二句，言炼己筑基，须要识得心也；“真常须应物，应物要不迷”二句，言炼己之实功也；“不迷性自住，性住气自回，气回丹自结”三句，言炼己功勤，还丹自结也；“壶中配坎离”一句，言丹还后，内炉之功也；“阴阳生返覆”一句，言阴阳变化，由嫩而坚也；“普化一声雷”一句，言脱丹法象也；“白云朝顶上，甘露洒须弥”二句，言服丹后之法象也；“明通造化机”一句，是总结了性了命之大义也。以前十八句，还丹大丹，始终次序，火候工程，悉皆吐露，至简至易，约而不繁，依法行持，自卑登高，由近达远，端的为修道者上天梯也。曰二十句者，并结尾二句言之也。</p><h2 id="仙翁吕岩百字碑测疏-陆西星注"><a href="#仙翁吕岩百字碑测疏-陆西星注" class="headerlink" title="仙翁吕岩百字碑测疏-陆西星注"></a>仙翁吕岩百字碑测疏-陆西星注</h2><p><strong>养气忘言守，降心为不为</strong><br>夫学道修真之子，进步入门，先须理会性命二字。性有性源，命有命蒂，性源要清净，命蒂要坚固。命蒂固则元气充，气充而精自盈矣。性源清则元神定，神定而气自灵矣。何谓命蒂？真息是也。何谓性源？心地是也。我师教人有法，开口便说养气降心，而养气降心自有真诀，故曰“养气忘言守”。“忘言守”，养气之真诀也。五字之中，“字忘”、“守”字要有下落。盖志言者，非缄闭其口而使之不言也。涵固精神，沉潜内守，情境丙忘，无心于言，而言自不出也。若存心缄默，固闭深藏，反成心病。守之云者，守此气也。守之者谁？神守之也，守于何处？《道德经》云：“多言数穷，不如守中。”中者，神气归复之处，人之大中极也。《参同契》云：“闭塞其兑，养固灵株。”闭兑者，即忘言之义。灵株者，即神气之根。盖能常守于此，则心息相依，子母相见，神气混融，打成一片，绵绵迤迤，久之而成大定，少焉静极生动，真火熏蒸，金精吐华，冲夫透顶，灌注上下，气得其养，其妙用有如此者。《道德经》云：人之生也，“负阴而抱阳，冲气以为和。”要知人身中之气，即天地之冲气也尔，其升降阔辟，常与天地之气相为流通。医书谓此气月流人身，随呼吸以往来，昼夜八百一十丈，一呼一吸为一息，尽夜一万三千五百息，而息息各归于其根。庄子云：耳真人之患以踵，众人之息以喉。”以踵者，心息相依，归乎其根也。古仙有云：“昔日逢师付口诀，只要凝神入气穴。”忘言守中，非凝神入气穴而何？此之谓归根，此之谓复命，深根固柢，长生久视之道端在于此。夫养气之诀，既已直露于前，故此下复说降心之诀，盖降心者降伏妄心，非真心也。夫人之一心，本来无二，但以迷觉而分真妄。《金刚经》云：“云何降伏其心？”人生而静，天之性也，感于物而动，性之欲也。既有欲矣，则情随境转，真以妄迷，纷然而起欲作之心。故《道德经》云：“化而欲作，吾将镇之以无名之朴。”今夫众人皆欲为而我独镇之以不为，则妄念息而此心将自降矣。妄本无体，皆因真心迷惑而然，今而不为则必有以真见。夫一切有为之法，皆如梦幻泡影，虚妄不常，是以忘机绝虑，将此希求贪着之心，裂教粉碎。是谓以真销妄，妄尽真存，正觉现前，方名见性。如此则言不期忘而自忘，守不期固而自固，是知了命之宗关于性地。我师十字之中，千古内炼之丹诀无出于此。直至采药行火、抱元守一，彻始彻终，无过此诀，妙哉！妙哉！</p><p><strong>动静知宗祖，无事更寻谁</strong><br>上言养气降心，静守内炼，乃无为之道，复恐世人不知此外复有有作之基，乃高真上仙以术延命之事，故吃紧提出动静二字，要人知宗认祖。盖金丹之道，无为为体，有为为用，动中采，静中炼，二者不可偏废。故知动而不知静，则基址不立，而无积精累气之功，知静而不知动，则天机不合，而失临炉采药之旨。要之，动其宗也，静其祖也。祖者性祖，静则得之；宗者命宗，非动不立也。知性祖，故修定于离宫；知命宗，故求玄于水府。如是双修，方为究竟。然方其无事之时，忘言默守，屏事息机，无思也，无为也，寂然不动，泰然大定，斯已矣。更俟寻谁？何以学道之人，寻铅觅地，结侣求财，种种外求，席不暇暖，此中正好参详，方见良二心苦。我师说到此地，已将肝胆照人分明；指出修行门径，奈何世人不能领悟，直将容易读过，良可惜哉！</p><p><strong>真常要应物，应物要不迷</strong><br>何谓真常？性祖是也。何以明之？凡所有相，皆是虚妄，会有变灭而不能久？故佛经云：万法无性。惟此一真法界方为实相，故曰真常。然所谓真常者，非与物即，非与物离，要在能静、能应，常应、常静，而常不迷。能不迷则应物无迹，而真性见矣。是谓炼己纯熟，而有为之道始可行也。二“要”字，上不要断灭，下不要着相，皆吃紧醒人之辞。</p><p><strong>不迷性自住，性住气自回</strong><br>对境忘情方云大定，故曰不迷性自住，性住则己汞住矣。己汞既往，方可求铅，故曰性住气自回。回者，来归之义。《契》云：金来归性初，乃得称还丹。日归日还，回之义备矣。</p><p><strong>气回丹自结，壶中配坎离</strong><br>气自外回，丹从中结。壶中者，大丹凝结之处也；坎离者，阴阳互藏之卦象，铅汞、水火之异名。丹法以鸟兔为药材，必须取坎填离，以铅投汞。二者匀平配合，混入中宫，然后龙吟虎啸而产玄珠于正位。其言自住、自回、自结者，要皆自然之妙用。所谓有为中之无为。一有安排布置，则涉于邪伪之私，而去道远矣。</p><p><strong>阴阳生反复，普化一声雷</strong><br>此十字者，妙不可言。盖阴阳反复，乃作丹之大旨；普化雷声，乃作丹之秘诀。所谓天机秘密，正在于此。夫神仙丹法，皆以阴阳反复而成。故以药材而言，则阴中用阳，阳中用阴，此阴阳之反复一也；以交媾而言，则女居日位，男配蟾宫，此阴阳之反复二也；以合丹而言，则举水以灭火，以金而伐木，此阴阳之反复三也。如此颠倒异常，大类可见。至其天机玄妙，则在普化句中。邵子之诗有云：“忽然夜半一声雷，万户千门次第开。识得无中含有意，许君亲见伏羲来。”盖地中有雷，于卦为复，一阳来复。所谓爻动之时，身中冬至正好寻铅得诀，修之则大地山河皆成七宝，故云普化。言一声者，重始气也，此中别有单符单诀，贵在师传，学人更当洁己虚心，以期际遇可也。</p><p><strong>白云朝顶上，甘露洒须弥</strong><br>此十字，言气田之征验。盖先天之气，生于爻动之期，此时运剑追来，度鹊桥、贯尾闾、循督脉，而上通于泥丸，但觉油然滃然，如白云之朝子顶上者，顷之化为玉浆，味如甘露，洒于须弥，降于重楼，入于中宫，所谓气回丹结，其象如此。须弥，山名。佛语须弥，此云妙高，即顶上之义。《紫庭经》云：“采之服之末片晌，一道白脉冲泥丸。化为玉浆流入口，香甜清爽遍舌端。”意盖本此。</p><p><strong>自饮长生酒，逍遥谁得知</strong><br>气化为水，甘美莫加，故玉液琼浆，随宜立号。《悟真篇》云：“长男乍饮西方酒”，此长生酒也；“雪山一味好醍醐”，此长生酒也；“壶内旋斟延命酒，鼎中收取返魂浆”，此长生酒也。是皆己所独得，无人与共。故曰自饮。逍遥，快乐自得之义。夫此酒既不能与人共，此乐又能与人知耶？</p><p><strong>坐听无弦曲，明通造化机</strong><br>《太上日用经》云：“无弦之曲，不言而自声，不鼓而自鸣。”盖丹在身中，太和充溢，是以目有神光，耳有灵响，口有甘津，鼻有异香，理所必至，无足异者。吾师意在简文，聊举其一，其余可推也。</p><p><strong>都来二十句，端的上天梯</strong><br>吾师百字灵文，乃千圣登真之梯筏，学人谁不知诵，求其融会贯通，以得夫立言之意者，盖亦鲜矣。星谫劣不文，蒙师提挈有年，金丹大道，尝窃与闻。考之此篇，若合符节，乃敢僭为测疏，作济！度之津梁，开时人之眼目。极知狂诞，无所逃罪，然使好道之伦，玩索而有得焉，庶几不负吾师之教乎。</p>]]></content>
      
      
      <categories>
          
          <category> 丹道 </category>
          
      </categories>
      
      
        <tags>
            
            <tag> 张三丰 </tag>
            
            <tag> 刘一明 </tag>
            
            <tag> 陆西星 </tag>
            
            <tag> 未校对 </tag>
            
        </tags>
      
    </entry>
    
    
    
    <entry>
      <title>陈虚白规中指南下卷</title>
      <link href="/2024/05/15/chen-xu-bai-gui-zhong-zhi-nan-xia-juan/"/>
      <url>/2024/05/15/chen-xu-bai-gui-zhong-zhi-nan-xia-juan/</url>
      
        <content type="html"><![CDATA[<h2 style="text-align: center;">内丹三要</h2><p>内丹之要有三，曰玄牝、药物、火候。丹经子书：摘为隐语，黄绢幼妇，读者惑之。愚今满口饶舌，直为天下说破。言虽覼缕，意在发明，字字真诀，肺腑相视。漏泄造化之机缄，贯串阴阳之骨髓，古今不传之秘，尽在是矣。鲸吞海水尽，露出珊瑚枝。</p><h3 style="text-align: center;">玄牝图</h3><img src="/pic/xuanpingtu.jpg "><div style="text-align: center;"><p>诗曰：<br>混沌生前混沌圆，个中消息不容传。<br>擘开窍内窍中窍，踏破天中天外天。<br>斗柄逆旋方有象，台光返照始成仙。<br>一朝捞得潭心月，觑破胡僧面壁禅。</p></div><h3 style="text-align: center;">药物图</h3><img src="/pic/yaowutu.png "><div style="text-align: center;"><p>诗曰：<br>五蕴山头多白雪，白云深处药苗芬。<br>威音王佛随时种，元始天尊下手耘。<br>石女骑龙探两宝，木人驾虎摘霜芸。<br>不论贫富家家有，采得归来共一斤。  </p></div><h3 style="text-align: center;">火候图</h3><img src="/pic/huohoutu.png "><div style="text-align: center;"><p>诗曰：<br>无位真人炼大丹，倚空长剑逼人寒。<br>玉炉火煅天尊髓，金鼎汤煎佛祖肝。<br>百刻寒温忙里准，六爻文武静中看。<br>有人要问真炉鼎，岂离而今赤肉团。</p></div><h2 style="text-align: center;">玄牝说</h2><p>《悟真篇》云：要得谷神长不死，须凭玄牝立根基。真精既返黄金室，一颗明珠永不离。<br>夫身中一窍，名曰玄牝，受气以生，实为神府，三元所聚，更无分别，精神魂魄，会于此穴，乃金丹返还之根，神仙凝结圣胎之地也。古人谓之太极之蒂、先天之柄、虚无之宗、混沌之根、太虚之谷、造化之源、归根窍、复命关、戊己门、庚辛室、甲乙户、西南乡、真一处、中黄房、丹元府、守一坛、偃月炉、朱砂鼎、龙虎穴、黄婆舍、铅炉土釜、神水华池、帝一神室、灵台、绛宫，皆一处也。然在身中而求之，非口非鼻、非心非肾、非肝非肺、非脾非胃、非脐轮、非尾闾、非膀胱、非谷道、非两肾中间一穴、非脐下一寸三分、非明堂泥丸、非关元气海。然则何处？曰：我的妙诀，名曰规中，一意不散，结成胎仙。《契》云：真人潜深渊，浮游守规中。此其所也。老子曰：多言数穷，不如守中。正在乾之下，坤之上，震之西，兑之东，坎离水火交媾之乡。人一身天地之正中，八脉九窍，经络联辏，虚闲一穴，空悬黍珠，不依形而立，惟体道以生。似有似无，若亡若存，无内无外，中有乾坤，黄中通理，正位居体。《书》曰：惟精惟一，允执厥中。《度人经》曰：中理五气，混合百神。崔公谓之贯尾闾，通泥丸。纯阳谓之穷取生身受气初。平叔曰：劝君穷取生身处。此元气之所由生，真息之所由起，故玉蟾又谓之念头动处。修丹之士，不明此窍，则真息不住，神化无基。且此一窍，先天而生，后天而接，先后二气，总为混沌。杳杳冥冥，其中有精；恍恍惚惚，其中有物，物非常物、精非常精也。天得之以清，地得之以宁，人得之以灵。谭真人曰：得灏气之门，所以归其根；知元神之囊，所以韬其光。若蚌内守，若石中藏，所以为珠玉之房，皆真旨也。然此一窍，亦无边旁，更无内外，若以形体色象求之，则又成大错谬矣。故曰：不可执于无为，不可形于有作，不可泥于存想，不可着于持守。圣人法象，见于丹经，或谓之玄中高超，状似蓬壶，关闭微密，神运其中；或谓之状如鸡子，黑白相扶，纵广一寸，以为始初，弥历十月，脱出其胞；或谓之其白如练，其连如环，方广一寸二分，包一身之精粹，此明示玄关之要，显露造化之机。学者不探其玄、不赜其奥，用工之时，便守之以为蓬壶，存之以为鸡子，想之以为连环，模样如此，形状如此，执有为有，存神入妄，岂不大谬耶。要知玄关一窍，玄牝之门，乃神仙聊指造化之基尔。玉蟾曰：似有而非，除却自身，安顿何处去？然其中体用权衡，本自不殊，如以乾坤法天地，离坎体日月是也。《契》云：混沌处相接，权舆树根基，经营养鄞鄂，凝神以成躯。则神气有所取，魂魄不致散乱，回光返照便归来，造次弗离常在此。其诗曰：经营鄞鄂体虚无，便把元神里面居。息往息来无间断，全胎成就合元初。玄牝之旨，备於斯矣。抑又论之，杏林云：一孔玄关窍，三关要路头。忽然轻运动，神水自然流。又曰：心下肾上处，肝西肺左中。非肠非胃腑，一气自流通。<br>今曰玄关一窍，玄牝之门，在人一身天地之正中，造化固吻合乎此。愚尝审思其说，大略精明，犹未的为直指，天不爱道流传人间。太上慈悲，必不固吝。愚敢净尽漏泄天机，指出玄关的大意，冒禁相付，使骨肉相合。修仙之士，一见豁然，心领神会，密而行之，句句相应。是书在处，神物护持。若业重福薄，与道无缘，自然邂逅斯诀，虽及见之，忽而不信。亦不过瞽之文章，聋之钟鼓耳。玄之又玄，彼乌知之。其密语曰：径寸之质，以混三才。在肾之上，处心之下，仿佛其内，谓之玄关。不可以有心守，不可以无心求。以有心守之，终莫之有；以无心求之，终见其无。若何可也？盖用志不分，乃凝于神。但澄心绝虑，调息令匀，寂然常照，勿使昏散，候气安和，真人入定，于此定中，观照内景，才若意到，其兆即萌，便觉一息，从规中起，混混续续，兀兀腾腾，存之以诚，听之以心，六根安定，胎息凝凝，不闭不数，任其自如，静极而嘘，如春沼鱼；动极而噏，如百虫蛰，氤氲开阖，其妙无穷。如此少时，便须忘气合神，一归混沌，致虚之极，守静之笃，心不动念，无来无去，不出不入，湛然常住，是谓真人之息以踵。踵者，其息深深之义，神气交感，此其候也。前所谓元气之所由生，真息之所由起。此意到处，便见造化；此息起处，便是玄关。非高非下，非左非右，不前不后，不偏不倚，人一身天地之正中，正此处也。采取在此，交媾在此，烹炼在此，沐浴在此，温养在此，结胎在此，脱胎神化，无不在此。<br>今若不明说破，学者必妄意猜度，非太过则不及矣。紫阳真人曰：饶君聪慧过颜闵，不遇明师莫强猜。只为丹经无口诀，教君无处结灵胎！然此窍阳舒阴惨，本无正形，意到即开，开阖有时，百日立基，养成气母，虚室生白，自然见之。昔黄帝三月内观，盖此道也。自脐以下，肠胃之间，谓之酆都地狱，九幽都司，阴秽积结，真阳不居。故灵宝炼度诸法，存想此谓幽关，岂修炼之所哉。学者诚思之。</p><h2 style="text-align: center;">药物说</h2><p>古歌曰：借问因何是我身，不离精气与元神。我今说破生身理，一粒玄珠是的亲。夫神与气精，三品上药，炼精化气，炼气成神，炼神合道，此七返九还之要诀也。红铅黑汞、木液金精、朱砂水银、白金黑锡、金翁黄婆、离女坎男、苍龟赤蛇、火龙水虎、白雪黄芽、交梨火枣、金乌玉兔、乾马坤牛、日精月华、天魂地魄、水乡铅、金鼎汞、水中金、火中木、阴中阳、阳中阴、黑中白、雄里雌，异名众多，皆譬喻也。然则何谓之药物？曰：修丹之要，在乎玄牝，欲立玄牝，先固本根，本根之本，元精是也。精即元气所化，故精气一也。以元神居之，则三者聚于一矣。杏林曰：万物生复死，元神死复生，以神归气内，丹道自然成。施肩吾曰：气是添年药，心为使气神，若知行气主，便是得仙人。若精虚则气竭，气竭则神游。《易》曰：精气为物，游魂为变。欲复归根，不亦难乎？玉溪子曰：以元精未化之元气，而点化之至神，则神有光明，而变化莫测矣，名曰神。是皆明身中之药物，非假外物而言之也。然而产药有川源，采药有时节，制药有法度，入药有造化，炼药有火功。吾曩闻之师曰：西南之乡，土名黄庭，恍惚有物，杳冥有精。分明一味水中金，但向华池着意寻，此产药之川源也。垂帘塞兑，窒欲调息，离形去智，几于坐忘。劝君终日默如愚，炼成一颗如意珠，此采药之时节也。天地之先，无根灵草，一意制度，产成至宝。大道不离方寸地，工夫细密有行持，此制药之法度也。心中无心，念中无念，注意规中，混融一气。又云：息息绵绵无间断，行行坐坐转分明，此入药之造化也。清静药材，密意为丸，十二时中，无念火煎，金鼎常令汤用暖，玉炉不要火教寒，此炼药之火功也。大抵玄牝为阴阳之原，神气之宅；神气为性命之药，胎息之根，呼吸之祖，深根固蒂之道。胎者，藏神之府。息者，化胎之元。胎因息生，息因胎住。胎不得息不成，息不得神无主。若夫人之未生，漠然太虚，父母媾精，其兆始见，一点初凝，纯是性命，混沌三月，玄牝立焉。玄牝既立，系如瓜蒂，婴儿在胎，暗注母气。母呼亦呼，母吸亦吸，凡百动荡，内外相感，何识何知，何明何晓，天之气混混，地之气沌沌，但有一息存焉。及期而育，天地翻覆，人惊胞破，如行太山巅失足之状，头悬足撑而出之，大叫一声，其息即忘，故随性情，不可俱也。况乱以沃其心，巧以玩其目，爱以率其情，欲以化其性，浑然天真，散之而为万物者皆是矣。胎之一息，无复再守。神仙教人炼精，以欲返其本，复其初，重生五脏，再立形骸，无质生质，结成圣胎。其诀曰：专气至柔，能如婴儿乎。除垢止念，静心守一，外想不入，内想不出，终日混沌，如在母腹。神定以会乎气，气和以合乎神，神即气而凝，气即神而住，于寂然休歇之场，恍兮无何有之乡，天心冥冥，注意一窍，如鸡抱卵，似鱼在水，呼至于根，吸至于蒂，绵绵若存，再守胎中之一息也。守无所守，真息自住，泯然若无，虽心于心，无所存住，杳冥之内，但觉太虚之中，一灵为造化之主宰。时节若至，妙理自彰，轻轻然运，默默然举，微以意而定气，应造化之枢机，则金木自然混融，水火自然升降，忽然一点，大如黍珠，落于黄庭之中，此乃采铅投汞之机，为一日之内，结一日之丹。《复命篇》曰：夜来混沌攧落地，万象森罗总不知。当此之时，身中混融，与虚空等，亦不知神之为气，亦不知气之为神，似此造化，亦非存想，是皆自然之道，吾亦不知其所以然而然。药既生矣，火斯出焉。大抵药之生也，小则可以配坎离之造化，大则可以同乾坤之运用，金丹之旨，又于此泄无余蕴矣。岂旁门小法所可同语哉！若不吾信，舍玄牝而立根基，外神气而求药物，不知自然之胎息，而妄行火候，弃本趋末，逐妄迷真，天夺其筹，吾未如之何也已矣。</p><h2 style="text-align: center;">火候说</h2><p>古歌曰：圣人传药不传火，从来火候少人知。夫何谓不传？非秘不传也。盖采时谓之药，药之中有火焉；炼时谓之火，火之中有药焉。能知药而取火，则定里之丹成，自有不待传而知者已。诗曰：药物阳内阴，火候阴内阳，会得阴阳旨，火候一处详。此其义也。后人惑于丹书，不能顿悟，闻有二十四气、七十二候、二十八宿、六十四卦、十二分野、日月合璧，海潮升降、长生三昧，阳文阴武等说，必欲穷究何者为火？何者为候？极心一生，种种着相，虽得药物之真、懵然不敢烹炼，殊不知真火本无候，大药不计斤。玉蟾云：火本南方离卦，属心。心者神也，神即火也，气即药也。以火炼药而成丹者，即是以神驭气而成道也。其说如此分明，如此直捷，夙无仙骨，讽为虚言，当面错过，深可叹惜。<br>然火候口诀之要，尤当于真息中求之。盖息从心起，心静息调，息息归根，金丹之母。《心印经》曰：回风混合，百日功灵者，此也。《入药镜》所谓起巽风，运坤火，入黄房，成至宝者，此也。海蟾翁所谓开阖乾坤造化权，煅炼一炉真日月者，此也。何谓真人潜深渊，浮游守规中？必以神驭气，以气定息，槖龠之开阖，阴阳之升降，呼吸出入，任其自然。专气致柔，含光默默，行住坐卧，绵绵若存，如妇人之怀孕，似小龙之养珠。渐采渐炼，渐凝渐结，功夫纯粹，打成一片。动静之间，更宜消息。念不可起，念起则火炎；意不可散，意散则火冷。但使其无过不及，操舍得中，神抱于气，气抱于神，一意冲和，包裹混沌，斯谓火种相续，丹鼎常温，无一息之间断，无毫发之差殊。如是炼之一刻，一刻之周天也；如是炼之一时，一时之周天也；如是炼之一日，一日之周天也。炼之百日，谓之立基；炼至十月，谓之胎仙。以至元海阳生，水中火起，天地循环，乾坤反复，亦皆不离一息。况所谓沐浴温养，进退抽添，其中密合天机，潜符造化，而不容吾力焉。故曰：火虽有候，不须持些子机关。我自知无子午卯酉之法，无晦明弦朔之节，无冬至夏至之分，无阴火阳符之别，无十二时中只一时之说，无三百日内在半日之诀，亦不在攒簇年月日时之说。若言其时，则十二辰意所到皆可为。若言其妙，则一刻之工夫，自有一年之节候。但安神息在天然，此先师之的说也。昼夜屯蒙法自然，何用孜孜看火候，此先师之确论也。噫！圣人传药不传火之旨，尽于斯矣。<br>诗曰：学人何必苦求师，泄漏天机只此书。踏破铁鞋无觅处，得来全不费工夫。</p><h2 style="text-align: center;">后序</h2><p>神无方，易无体，夫所谓玄关一窍者，不过使神识气，使气归神，回光返照，收拾念头之一法耳。玉溪子曰：以正心诚意为中心柱子者，是也。夫所谓药物火候者，亦皆譬喻耳。盖大道之要，凡属心知意为者，皆非也。但要知人身中一个主宰造化底，且道如今何者为机，若能知此，以静为本，以定为基，一斡旋，顷刻天机自动，不规中而自规中，不胎息而自胎息，药不求而自生，火不求而自出，莫非自然妙用。岂待乎存思持守，苦己劳形，心知之，意为之，然后为道哉。究竟到此，可以忘言矣。明眼者，以为如何？</p><div style="text-align: right;">武夷升真玄化洞天真放道人，虚白子陈冲素序。</div>]]></content>
      
      
      <categories>
          
          <category> 丹道 </category>
          
      </categories>
      
      
        <tags>
            
            <tag> 未校对 </tag>
            
            <tag> 陈虚白 </tag>
            
        </tags>
      
    </entry>
    
    
    
    <entry>
      <title>栖云山悟元子修真辩难参证</title>
      <link href="/2024/05/15/xiu-zhen-bian-nan-can-zheng/"/>
      <url>/2024/05/15/xiu-zhen-bian-nan-can-zheng/</url>
      
        <content type="html"><![CDATA[<h1 style="text-align: center;">栖云山悟元子修真辩难参证</h1><div style="text-align: center;">桐城刘一明著 金盖闵一得参证</div><h2 id="序"><a href="#序" class="headerlink" title="序"></a>序</h2><p>羲皇道渺，厥旨幽深，火记六百篇，沦作趋避尘事而设。东汉魏伯阳真人出，准易精义，着为参同契，徐从事等，从而笺注之，黄老丹学乃彰。汉晋以来，得其粗而遗其精，流为采取旁术，祸延至今。栖云山悟元子，姓刘名一明，以儒入道，博览群书数十年，穷理尽性，由参悟透入三易，着书一十三函，而易居其四。道德经会要一函，参悟直指一函，西游原旨四函，指南针一函，会心集一函，指南三书共一函，知其名，未见其书。今春正月，新安鲍生，名兰浦，字淦亭，号昆峰，派名阳用，从事玄学久矣，孔君昭璞授之书，交采抽添结圆之旨，行承亦有日。以余曾遇至人，折节事余，几六年也。至日，乃以悟元子着修真辩难全编，印证于余。始得反复探讨。书为湖北长春观主崔名教淳律师，募梓悟元子全书之一，上下共二卷，上有崔序，序言是书前编，言简义该，意在学者先识正途，不致惑于淫辞邪说，误入旁门外道，以害性命大事，是故言愈浅近，则道愈显明，虽略读书粗识字义者，亦可寻踪而入，由浅及深，最为初学切要之书。崔知论及此，故能发愿首刻是书，续为尽刻所著，乃为圆愿。崔之护道传宗，此功此德，倍于悟元子矣。不有崔刻，何由广布！他日得是书而因入正宗者，留则度师，而崔乃引进者矣。不知顶礼而罔阅是书，必妄人也。要知是书得成，乃由读破万卷而来者，则其所著三易等书，不有数十年苦学，断难发泄者也。然即是书而论，惟于玄关一窍，致开功诀未备，则于虚空大交大媾，从何入手？所谓坤方不死之人，从何会面乎？如是则全部无用矣！余感作者刻者一片婆心，千古一遇奇缘，余既有所闻，淦亭请问甚殷，不敢自秘，爰为采择师传，谨述补于问答则中义泄未备下，似注非注，似批非批，上以求印于悟元子，下以请证于得读是书者。书垂成，恍惚感至悟元长者，为易一答，谕非原本，易自从学某手，余述云云，均沐印证，可易是书为某子修真辩难参证，语毕遂隐。灯光黯然，乃坐梦耳。既觉香气犹存，而非兰非麝，爰立注于原答之下，不敢为真，亦不敢为幻，三才本一气，万古本同心，余即悟元子，悟元子即余，又何异焉！书成，爰并识诸序，以告鲍生，鲍生阅是书，慎毋勿如昔揣，是书乃吾宗之至宝，当如东汉魏氏书读之。若得三易注略各种，幸即示我。</p><div style="text-align: right;">道光九年春二月吴兴后学金盖山人闵一得谨序。</div><h2 id="原序"><a href="#原序" class="headerlink" title="原序"></a>原序</h2><p>金城唐介亭先生来武昌，见示璞素老人所著《道德会要》诸书，并留存观中，以为有志修真者法。中有前后辩难一书，衲反复熟读，悦其前辩，言简义该，意在学者先识正途，不致惑于淫辞邪说，误入外道旁门，以害性命大事，是故言愈浅近，则道愈显明，虽略读书粗识字义者，亦可寻踪而入，由浅及深，最为初学切要之书。慈悲之德，不其大欤。然踪其所著各书，卷帙浩繁，重刊不易，明经秦瑶圃先生，乃雅意捐资，以广流传。是则为塔合尖，广种功果，实衲之私心而虔祝者。书目并载于后，谨为条其厓略，弁诸卷首。</p><div style="text-align: right;">嘉庆十六年三月长春观道衲崔教淳璞然子序。</div><h2 id="悟元子自序"><a href="#悟元子自序" class="headerlink" title="悟元子自序"></a>悟元子自序</h2><p>易曰：一阴一阳之谓道。又曰：穷理尽性以至于命。夫理即道也，道即理也。阴阳之道即性命之道。此理此道，位天地而育万物，其大无外，其小无内，先天而天弗违，后天而奉天时，最幽最深，至精至细。知之者，成圣成仙成佛；迷之者，为人为物为鬼。然不得师诀，千譬百喻，以有形无，以实形虚。或露枝条，或泄根底，甚难穷究。加之后世旁门曲径，穿凿圣道，紊乱仙经，各说其说，各是其是，认真经书之喻言，埋没古人之本意。或流而为闺丹，或误而为炉火，或执其色身，或着于空寂。邪说谣辞，流行宇内。即有一二志士，满眼针刺，两耳梆铃，聪明无施，主意不定。一入网中，终身难出，此予辩难之所由作也。辩何难？辩其似是而非、似真而假之难。辩其古人托言隐语、指象画形之难。其中天道圣功、性命源流、药火是非，无不一一分晰。书成之后，又恐头绪涣散，语句冗繁，阅者不能会通一贯，故外着二十六条，名曰《修真后辩》，撮其大要，分出题目。言浅意显，文简理明。去譬喻而就实义，削枝条而拔根蒂，庶乎同道者见之，一目了然。于阴阳性命之理，可以极深研几，深造自得而无难矣。吁！予岂好辩哉？予不得已也。</p><div style="text-align: right;">时嘉庆三年岁次戊午三月三日，栖云山素朴散人悟元子刘一明自序于自在窝中</div><h2 id="悟元子自着后序"><a href="#悟元子自着后序" class="headerlink" title="悟元子自着后序"></a>悟元子自着后序</h2><p>庄子谓大道不称，大辩不言。盖以道本无名，有何可称？道本无形，有何可言？称且不可，言且不可，更何可辩？然世有称道者，有言道者。一自有称，则是非混杂，而道不真矣；一自有言，则邪正相争，而道有假矣。称道不真，言道有假，不是称道，反是谤道；不是言道，反是埋道。谤道埋道，塞修真之门，阻行道之路，为害最大，此予不得不强辩，以破其称之不真；不得不细辩，以辟其言之有假。辩不真之称，则不可称之道，学者可不难于渐悟；辩有假之言，则不可言之道，学者可不难于默会。难悟者能使自悟，难会者能使自会，此前后辩难之存心也。虽然，既辩矣，谓之无言可乎？既有言矣，谓之无称可乎？既有称矣，既有言矣，犹辩不真之称、有假之言，可乎？人亦称矣，我亦称矣；人亦言矣，我亦言矣；焉知人之称者真乎，我之称者不真乎？焉知我之称者真乎，人之称者不真乎？焉知人之言者假乎，我之言者不假乎？焉知我之言者假乎，人之言者不假乎？谁真谁不真，谁假谁不假，是在不称道、不言道者，见而自知之，吾乌乎辩？</p><div style="text-align: right;">悟元子再序</div><h2 id="前编"><a href="#前编" class="headerlink" title="前编"></a>前编</h2><p>大清乾隆王寅中秋之夜，月朗星稀。悟元默坐栖云峰顶，神入恍惚杳冥之乡，形归虚无寂寥之境。</p><blockquote><p>参证：即境通玄，门开山见，从而深入，何等活泼！个中“正子”、“活子”跃如照如矣！学者莫作叙事文看过。</p></blockquote><p>众弟子侍侧，候至中宵，一弟子启而问曰：“师不动摇，无声无臭，其悟道乎？其坐忘乎？”三问而三不答。</p><blockquote><p>参证：非叙事，乃假点此刻玄用耳！师是师，不作悟元子会，当作众弟子侍侧会，则得此则师字义矣！其旨，脑在不动摇，无声无臭，故能由悟入忘。而中宵之一乃启而问，问有着落。子字非虚文。子动而口现于门下矣！故必三问而三不答，答在其中矣！是明明一幅阳动寂采，无上玄况图象也。二千五百人曰师。师无动摇，师无声臭，有一以视之。一者谁？子中之悟元子。要知一子之启，启自门内者也。厥口有三：曰天、曰地、曰人。三而一则得，一而三则失，故此三问三不答。答字大有玄义。不归于一，则答失所归，乌乎可？吾故曰：“三问而三不答，答在其中。”学者审之。</p></blockquote><p>弟子复请曰：“师不发一言，毋乃朽木不可雕，粪土之墙不可污，不足与语乎？”悟元熟视良久，从容而告曰：“此非尔所知也。”</p><blockquote><p>参证：此则，是假问答从明妙义；以后亦然者，毋庸言外探讨。此则玄义，盖示门下当自静省，故熟视良久而仍告以“非尔所知”云。</p></blockquote><p>弟子问曰；“敢问其故？”悟元曰：“吾将以天地为逆旅，以日月为过客，以万物为游丝，以世事为梦幻，以人情为寇仇，以富贵为浮云，以形骸为栓桔，以四大为枯木，以六根为孔窍，以身心为灰土，何动何摇？何声何臭？”</p><blockquote><p>参证：是仅答其所以能无动无摇，所以致无声臭焉耳！其实即是学启“玄关”初步功法。悟元子极欲点破，无如世众正在沉溺，急切棒喝，无从下手。故姑以放下身心入门，而逗有借假修真妙用，乃在于以六恨为孔窍也。盖言看达一切，心志斯一。我于斯时，即从六贼孔窍，透入希夷神域耳！无如学者不悟何？是乃举世通病，法惟导之使由而已。</p></blockquote><p>弟子曰：“如师所言，一无所有乎？”悟元曰：“安得无有？”弟子曰：“所有者何？”悟元曰：“惟知有道耳！”弟子曰：“然则道无为乎？”悟元曰：“安得无为？道有体有用，有进有退，有逆有顺，有急有缓，有止有足，有始有终，有先有后，有交袜，有层次，有变化，有等等大作大用，安得无为？”弟子曰：“弟子入道多年，阅尽丹经，参访多人，毫无一知。望师慈悲，稍开茅塞。”悟元曰：“道为天地所秘，鬼神所忌，非可立谈。若非斋戒，不得妄听。”</p><p>弟子拜退（而斋戒）：一、四大不着而身斋。二、诸虑具息而意斋。三、回光反照而眼斋。四、声音不入而耳斋。五、香臭不到而鼻斋。六、是非不动而舌斋。六斋已毕，复进而请曰：“弟子斋矣！敢问其道。”悟元曰：“未也，尚有一斋未完，如何敢问？”弟子曰：“六斋之外还有何斋？祈师指明。”悟元曰：“尚有心境一斋；此一境，其秽污更甚六根。六根为外贼，有时而来，有时而去。心境为内贼，此境有识神居之，为万劫轮回之种子、此境不斋，六斋无益。”</p><blockquote><p>参证：莫谓六斋无益，第此六斋皆属有心。斋至于心，出诸自然，亦得谓之克斋矣！此六斋也，一一出诸自然，则可名心斋也矣！</p></blockquote><p>弟子大惊而退。于是扫净万缘，离种种边，应无所住而生其心，片刻之间，如冻冰解散，毫无滓质。复诚敬跪前，位而问曰：“蒙师慈悲，已斋无斋，无斋可斋；斋之不斋，不斋而斋；不斋谁斋，谁斋其斋；不斋是斋；知斋非斋，斋无可斋；若欲真斋，斋不见斋；斋既无斋，何用强斋？”悟元子曰：“尔知斋矣！尔已斋矣！可与问道，可与闻道。”</p><blockquote><p>参证：功到此际，道体全现，一点即悟，若令从此体认，而仍有无不立，人法双忘，造至无所无边，自入无量化域，身机心机，自与造化合一。更令散斋七七，不失此况。待到时至，随机应点，自已身证自然，而六通具足，何先天之或昧，而胎有不结不圆乎？如是开导，大可顿超无上知德。借仅允以知斋已斋，可以问道闻道，不为当下点破，又不为加鞭策进，或即座前面试，相机棒喝，自必一了百当，乃竟坐失此机，惜哉！盖此种高弟，能自勉，能精进，其去生知，仅隔一线耳！余惜未之遇。余若遇之，必乘机踏入，是乘其锐，巧以接引，必奏奇功者也。纵或有阻，而“玄关”一窍，必自大开而常开；采取、结养、脱化等等，乃可随问随点；总以无住无所，觉而勿着为用焉耳！悟元先生岂不识此？盖亦设此问答，以明至道。然未必有此高弟得遇焉！有则未必如此失机者也。</p></blockquote><p>问曰：“何为道？”答曰：“道者，先天生物之祖气；视之不见，听之不闻，持之不得，包罗天地，生育万物，其大无外，其小无内；在儒则名曰：太极，在道则名曰：金丹，在释则名曰：圆觉；本无名字，强名曰：道；拟之则非，议之则失；无形无象，不色不空，不有有无；若着色空有无之象，则非道矣！”</p><blockquote><p>参证：按：所答，道之本体。和盘托出则此金丹大道，学者知所从事矣！其旨：脑在一无着，觉而勿着，便是矣！</p></blockquote><p>问曰：“道既无形无象，是浑然一气，何以《易》曰：‘一阴一阳之谓道’？”答曰：“一阴一阳之谓道，是就道之用言；无形无象，是就道之体言。太极未分之时，道包阴阳。太极既分以后，阴阳生道。若无阴阳，道气不见。惟阴阳迭运其中，道气长存，历万动而不坏。在先天则为道，在后天则为阴阳。道者，阴阳之根本。阴阳者，道之发挥。所谓太极分阴阳，阴阳合而成太极，一而二，二而一也。”</p><p>问曰：“太极分阴阳，是即两个阴阳矣！何以古人又言两重天地、四个阴阳乎？”答曰：“两重天地，先天后天也。四个阴阳、先天后天阴阳也。先天阴阳以气言，后天阴阳以质言。先天阴阳，太极中所含之阴阳；后天阴阳，太极中生出之阴阳。金丹大道，取其气而不取其质，于后天返先天，故曰：“先天大道。”</p><p>问曰：“先天后天，阴阳各有分界，何以又云：后天中返先天乎？”答曰：“先天一破，生出后天阴阳；而后天阴阳一动一静，其中又生先天。至人于此后天中，采取所生一点先天之气，逆而运之，返本还元，复全太极之体，故曰：还丹。’”</p><p>问曰：“阴阳既分先天后天矣！何以又有内阴阳、外阴阳之说乎？”答曰：“内阴阳，即后天之阴阳）生于形体。外阴阳，即先天之阴阳，出于虚空。形体阴阳，顺行之阴阳，天地所生者也。虚空阴阳，逆运之阴阳，生乎天地者也。所谓内外者，以用言耳！”</p><p>问曰：“阴阳既有内外，五行亦有内外否？”答曰：“五行从阴阳中出，阴阳有内外，五行安得无内外？如十天干、十二地支五行皆二。以天干而论：丙为阳火，丁为阴火；甲为阳木，乙为阴木；庚为阳金，辛为阴金；王为阳水，癸为阴水；戊为阳土，己为阴土。以地支而论：亥水为阳，子水为阴；寅木为阳，卯木为阴；已火为阳，午火为阴；申金为阳，西金为阴；辰、戌二土为阳，丑、未二土为阴。阳为外，属先天；阴为内，属后天。此先后天之所分，内外药之所别也。”</p><p>问曰：“内药了性，外药了命，乃是修持性命各有时节矣！《易》曰：‘先天而天勿违，后天而奉天时’。则是逆施顺运，两不相关矣！何以《入药镜》云：‘先天气，后天气，得之者，常似醉’也？”答曰：“祖师慈悲，分明说了，尔自不悟。夫内药了性，即‘后天而奉天时’；外药了命，即‘先天而天勿违，者。用逆道，先发制人，所以夺造化而结丹。奉时者，用顺道，天然火候，所以融五行而脱丹。前后两段功夫，故曰：性命双修；内外一齐修持，故曰：逆顺并用。”</p><p>问曰：“性属阴，命属阳，是太极所分之阴阳乎？”答曰：“此有分别。性有气质之性，有天赋之性。命有分定之命，有道气之命。气质之性，分定之命，后天有形之性命。天赋之性，道气之命，先天无形之性命。修后天性命者，顺造化。修先天性命者，逆其造化。大修行人，借后天而返先天，修先天而化后天，混而为一，性命凝结，是谓丹成。性命者，阴阳之体；阴阳者，性命之用；但有真假之分，先后之别，惟在辨的详细，认的分明耳！”</p><p>问曰：“性命必赖阴阳而后凝结，则是有阴不可无阳，有阳不可无阴，何以又有‘群阴剥尽丹成熟’之说？到底用阴乎？不用阴乎？”答曰：“所用者，真阴真阳；不用者，假阴假阳；真阴真阳为先天，假阴假阳为后天；先天成道，后天败道。”</p><p>问曰：“何为真阴真阳？何为假阴假阳？”答曰：“阳中之阴为真阴，阴中之阳为真阳，此所甩之阴阳，古经所谓‘阴阳得类’者是也。亢阳无阴为假阳，孤阴无阳为假阴，此不用之阴阳，古经所谓‘孤阴寡阳，者是也。”</p><blockquote><p>参证：惜此节所泄“类”字，未为透顶泄出。盖此精义，先圣所秘，故仅引《丹经》曾泄者欤！然此义泄不彻透，后之学者，仍在荆棘中也。余故于《阴符经玄解正义》中述示焉！无如唱和绝少知音。噫！《丹经》所谓‘同类易施功，非种难为巧。’此两句诀法备矣！’味此“类”字，知在先天中讨同类。大地生人，龙虎无量，其中合星命潮者，亦自有无量数可接可取，第以见不见为可否焉！此道惟吾北宗得之。其谓种者，义更精矣！不知彻用种义，适合水火空煮之讥。见此批者，幸勿草草看过。然此采法，岂仅不宽衣不解带哉！鄞鄂宽广，百里之内，不面不期：如磁吸铁，而迩若同座也。惟“玄关窍”开者，行乃不妄，亦不幻也。</p></blockquote><p>问曰：“阴阳交感，天地自然之道，何以有孤寡？”答曰：“吾亦曾言矣！阴阳交感，即是真阴阳：不交，即是假阴阳；其真假，在‘交’与‘不交，上分别耳！”</p><p>问曰：“阴阳既有交感之道，则道出自然，何待修持？”答曰：“后天阴阳，有时而交，有时而不交。圣人先天学问，顺中逆运，使长交而不散，所以人能胜天而不为阴阳所拘。”</p><blockquote><p>参证：谨按：是答，当循马丹阳《还原秘旨》功法，不入歧途，谓须深耕以置种，浸灌无亏，所以待也。已而，人机齐应，是为天人合发，乃可假幻以钩玄。个中翻板，鬼神莫之测。不假混沌片时，得不圆成，不置身心局外，必有‘飞走’等虞。钟祖处之泰如。吕祖得而三失。诀惟‘清和’两字，以济以调，乃得四季长春，人定胜天也。其即所谓先天学问欤？盖以节节事事而先于天，乃得时至不落于后，切勿胡思杂测，致入歧途。而悟元子述既及此，不为和盘托出。余恐后学仍在荆棘中求生计，故为述而补之。</p></blockquote><p>问曰：“阴阳之交在内乎？在外乎？”答曰：“然。后天阴阳在内。先天阴阳在外；在内出于自然，在外出于作为。”</p><blockquote><p>参证：若论后天之交，全在逆施，而答曰“自然”；先天之交，全在无为，而答曰“有作”。是犹贴两色身之内外言欤？抑贴两幻法身气感之内外言欤？从贴两幻论：阳幻藏有先天阴，阴幻藏有先天阳。若从先天，则当逆施，故曰：有作；若从后天，则入顺行，故曰：自然。如是之答，谓之泛答，似非悟元子之本旨。应从幻法气感而言，方有精义。盖按丹法：不形有象者，曰后曰内；无声无臭者，曰先曰外。当其两幻相值，神凝气结，出之自然；郁而外透，达于虚际，亦出自然；已而，太极应感，沛然元注，充乎两幻，个中玄况，笔难罄述。吕祖三还三失，正此时至焉！必须步步合作，乃得泰定。是乃悟元子所述有作之宗旨，学者慎勿泛泛体之。</p></blockquote><p>问曰：“在外阴阳，必关乎我身，或谓在天地，或谓在彼家，是否？”答曰：“愚人不明在外之义，或吐纳天地云霞等气，或采取妇女红铅梅子浊血，弃正入邪，做孽百端。殊不知外者包罗天地，不属于我之谓。有生之初，原是我家之物，因先天一破，假者用事，真者退位，日远日蹴，与我无涉所以为外。这个秘密，不遇真师，难以认识。”</p><blockquote><p>参证：按：所辟，是也。然以秘密之物，端从同类中求之，曰内曰外，乃从现前而言，其实是一物，何有阴阳内外哉！行从先天立脚，天、地、日、月、云、霞、红铅、梅子等等，质皆是假，气皆是气，气岂类外气哉！古哲缕示。皆有妙用，第非初学所能，更非执着者可行。惟能步步不离先天，从头寻讨先天之先。玄关八达，触着撞着，无不先夫，如一亮纱大罗罗帐，物物珍珍，洞明洞见。只须具得千手千眼，随意检收。向所失物，全在此中。然不得遇真师，嘱开玄窍于前，具此千手千眼法身于后，从何识得？悟元子秘之不泄。余故述以补之。</p></blockquote><p>问曰：“先天之物与我疏远，则必一身纯阴，不得执此身而修。何以《易》有‘不远复之以修身’之说？”答曰：“大道不离此身，亦不执此身。在外求之，非我同类，便是入于邪道；在我求之，一已纯阴，便是着于后天是特有法在，能使无者而复有，去者而复来，所以谓‘还无返本”。</p><blockquote><p>参证：此鉴云云，已详前批；前批云云，正是此答特有之法。学者可详味之，诚行无不验也。究此特有之法，还自斋公一诀入手。此诀习透，然后循行马祖所授口诀，加一恒字也。</p></blockquote><p>问曰：“既不在身内，又不在身外，先天之物果在何处？”答曰：“在玄关一窍。夫所谓玄关者，乃四大不着之处，非有非无，非色非空，非内非外；又曰：玄牝门、生杀舍、阴阳窍、生死关、混沌穴、龙虎坛、龟蛇窍、恍惚乡、杳冥地、出纳户、戊己门，等等异名，总谓‘玄关窍’。在身非心、肝、脾、肺、肾，非眼、耳、鼻、舌、身、意，非三百六十骨节，非八万四千毛孔。</p><p>古来仙人不肯分明说破，所以诸多旁门，妄猜私议，皆于一身色象中求之，大错大错。</p><p>吾今与你指出：要知此窍，在于六很不着之地，五行不到之处；恍兮惚兮，其中有窍；杳兮冥兮，其内有门，自开自阖；呼之则应，敲之则灵；明明朗朗，现现成成；迷之则在千里，悟之近在当前。噫！神而明之，存乎其人，非下数十年穷理功夫，不能见此。”</p><blockquote><p>参证：按：此答，先生于此一步，乃自穷理而得，似在彀中，却未真得者。余即于所示见焉！先生之失，失在看书与穷理耳！有识功从虚寂入手者，自知余言不谬也。此节大病，在于‘呼’、‘敲’两句，与后归功穷理得见焉！夫此一步惟从虚寂两字入手。功到极处，一切玄况概须觉而勿着，古哲所谓“无思无虑。”忽然透入玄况，若归故土，绝勿为异。置此，有无、动静、实虚、空色等等，见若勿见，觉若勿觉，厥开关否，不之究。若稍住滞，便落窍外幻妄，不可不戒。人能寂守此诀，一念不生，忽如梦觉；浩浩兮无涯，冥冥兮莫测，古哲谓“神真入窍之初境”。已而，机忽自混，古哲谓为“神造混穆”，忽复觉彻种种，而中寂如故，古哲谓为。“玄窍自具之活元运”。按此机运，乃正戌未至夫活子之初之玄况也。学者此时，必若身凌万切峰顶，眼界无际，高深如之，古哲名为“窍中正子之玄况”。已而，生杀互应，变化无端，应按繁庶；我仍寂视，念不稍动，古哲谓为“窍中之活午”。斯时，法惟加行退摄，摄返先天，不令阴盛阳衰，致于中和。而亦寓有沐浴功法，是为真人、真感、真应焉！盖此玄窍直与造化一鼻呼吸，虚不极，静不笃，万无开入之理，古哲谓此个中，“总而有天地五行，阴阳三才，生灭于此。”大修行人无不于此筑基者。天、水、地、人。神、鬼，六种仙眷，皆于此出。而王母《女修正途十则》中备言之。其得之由，在于机感、机应云。</p></blockquote><p>问曰：“玄关一窍，既不在身，又不在外，而曰：阴阳窍，本身岂无阴阳乎？”答曰：“人秉天地、阴阳、五行之气而成形，形中以含阴阳五行之气。阴之灵为魄，阳之灵为魂。魂魄在身，如室之有人。</p><p>玄关者，即魂魄出入之门户。但此门户无形无象，在虚空中开阖，而魂魄亦在虚空中出入。因其在虚空中，所以不在身内，亦不在身外，即此身之一动一静，亦在虚空中。故尔自静思：此身如何能行？如何能立？如何能坐，如何能卧？如何能言？如何能默？如何能屈？如何能伸，诸如此类、皆从玄关中出。</p><p>这个消息果在何处，若能知的，则是阴阳之门户，可能保全性命矣！”</p><blockquote><p>参证：按：此玄窍诚：非拟议可得。盖以窍非凡窍、直是先天后天界限之外。然以《丹经》体云，”念头动处是玄牝，则此玄窍究当于脊前宫后，虚寂以俟，功到自然，无不得现也。此说闻自驻世神仙黄、李二真人，常获神验者，不敢自私，谨补以述。</p></blockquote><p>问曰：“阴阳既在身中，则性命之修在己，非可假借于他人者。何以古人又云：‘莫以此身云是道，须认他家不死方’乎？”答曰：“此就后天言耳！人自有生之初，性命一家，阴阳一气；渐生渐长，年至二八，阳气已足，一阴潜生，于是乾与坤交：乾虚而成离，坤实而成坎；离中藏性，坎中藏命。</p><p>坎陷其真，犹虎奔而寓于西。命不属我之所有，纯阴之物耳！若执此身而修，不过修此后天之精气耳！焉能到得纯阳完成之体？故必须他家不死之方，即坎中所陷之一点阳精。因其坎陷，非我所有，故谓‘他家’，非身外一切他家之说。若着身外，便是毁谤圣道，当人拔舌地狱。缘督子曰：‘一点阳精，秘在形山，不在心肾，而在乎玄关一窍’者，此也。”</p><blockquote><p>参证：按：此答，尚是地仙家固元初步功诀。然若玄关不开，事亦无济也。先师太虚翁曰：“缘督子以通儒而得真传，惜有所秘。然曰：‘不在心肾，而在玄关一窍’、盖已不泄而泄之矣！第不透泄，适足误人。”，先师之论如此。今按：悟元先生此答，无亦受误于陈说也欤，陈说盖有为而说者。勘破陈说，惟吾南宗泥丸陈祖也。陈祖慨之，故谓“紫阳张祖，运心不普。”夫以紫阳张祖之圣，尚被误于陈说，又何怪乎缘督赵真哉！余阅其书，载有无遮佛会，又曰：“不得真传，安知采取？”则此采取真诀，赵真亦必闻之，第如悟元先生，乃畏玄谴，故其所泄只止此。然曰：“不在心肾，而在玄关一窍。”亦已暗示功诀。盖以后学真破元亏，惟宜深耕置种、乃能假幻钩玄。不识深耕置种，无由返本还元也。欲事深耕，功从三观始；三观功熟，乃能置种。种者何？同类也。知识同类，又谙采取，胎尚赖结赖圆，岂仅元固已哉！然不为之指示终始，未有不仍事邪说者也。闻之太虚翁，翁谓：“邪说之行，病在功不破关，类不识类，破关直指，无过置此身心于先天之先，行到自自在在地位，不劳功力，玄关自开，自见自入，第当知忌着相着想，又忌当面错过。盖功造初见，既见之时，若一动念，玄关立隐。个中玄况，立必随念而变，致莫中止之虞。诀惟置我神志于不识不知之地，行到万虑不生，一灵亦泯，是造混穆极境，是已深入玄窍窍中地位矣！忽而一念顿动，寂而视之，觉有如吸应呼，不击自呜，乃是一阳初动之候，须加寂如一诀，又忌木住一弊。诀惟阖动透入，是正玄关洞启之候。倘犯木住，古哲名为僵立内外。学造此候，旋必如春如夏，境得日暖风和，花明柳暗。我若真瞽真聋，六门紧闭，一窍不开，是为错过。若因驰骋颠倒，昧我本来，是为逐物，亦足自误。诀惟廓放真元，与境元合，而内存涵志，一意内虚且寂，已觉个中得有无上湛润。外境庶繁，听之而已，是为功造正午万路齐开之玄况。诀惟从事退阴，然亦不过意存志敛，其元必自若云归洞，第见霞绕空谷。倏忽由和返肃，是造申酉玄况矣！寂视久之，况现冬象，则乾卦初爻。学者至此，未可住手。诀惟神收下极，功造遍体充和，悠然住手，是为从事玄关初步功法。如是行满百日，再商进步。而于置种等诀，有力者预谋元种，无力者寂隐市朝。至上，莫如净结无遮佛会，谋成隐成结成，自各有无上上大用。”如上云云，只了得深耕一着也，古哲名为性学命学之始基。是乃悟元先生秘未泄之大道，余恐后学误入歧途，毕生莫救，故为补述于此。然是历古圣真山盟海誓，三更时候口授之诀，未尝形之笔者，学者见之，毋作等闲看过。其要全在深耕一着：深耕功浅，得收无多；深耕功熟，得收盈仓，此是至理，幸勿自误。“所谓置种者，乃构生龙活虎于丹室，用以感致真元：男则致夫坤元，女则致夫乾元；两元气感交于虚际，必有所生。吾用我媒，引至个中结成夫妇，是为神仙延年而已。惟能廓我鄞鄂，内感三元，假中真火，剥阴留阳；日行月炼，打成一片，等时作用；得感坤母，应敕人元真一，降配我中，真真合德，自得真火如然；炼生黍珠，以志引落中黄极中，如珠盘旋，霞云覆护，存若女孕，乃为结胎。法惟虚寂以存之，既惟日温时养而已。如是体养，功到是一非一，是二非二，乃为致成天仙功诀。”我师大虚翁之玄论如此。此即悟元先生所谓到得“纯阳完成之体”之真真功用也。若遵先生所示，尚属幻幻气感交生之元，未得即谓纯阳完成之体。火候功法，亦未尽泄。余故述而补之。</p></blockquote><p>问曰：“性命属于坎离，心是离，肾是坎乎？”答曰：“此后天幻身之坎离，非先天法身之坎离。法身坎离，以离去其阳为离，以坎陷其真为坎。离去其阳，则所有者必阴。坎陷其真，则所藏者必阳。离为日魂，乃丽明之象，然外雄内雌，魂中有魄也。坎为月魂，乃晦暗之象，然外黑内白，魄中有魂也。中阴中阳，具乾坤中正之体，为真阴真阳，乃性命之根。丹道采此二气，合而成真，超凡人圣，是岂后天有形之坎离可比乎？”</p><p>问曰：“坎离即是真阴真阳，取坎填离；所取者何阳？所填者又是何阴？”答曰：“此就后天中返先天而言，所填之阴，即我家之阴，后天之物为假。阴乃离内七般殊砂，身中涕吐精津气血液也。七般灵物，时刻难留。坎中之阳，即他家之物，先天之真阳。取此坎中之阳，以填我离内之假阴，如猫捕鼠，是以先天化后天，以真阳制假阴耳！不得以假阴认真阴。假阴天地所生者，真阴生乎天地者，何得相混？”</p><p>问曰：“真阴阳假阴阳之实迹，可得闻乎？”答曰：“真阴阳，如世间媒的所合之夫妻。假阴阳，如世间私通苟合之男女。私通苟合，一朝事败，性命有伤，非徒无益，而又有害。媒的所合，光明正大，生子生孙，谁得而拆？谁得而败？盖以真者成事，假者败事，故至人不用假而取真也。”</p><p>问曰：“和合阴阳以黄婆为媒媳。黄婆在何处？”答曰：“中土也。《易》曰：‘黄中通理。’盖中土所以和阴阳，合四象，攒五行。修行若无此土，阴阳何以和？四象何以合？五行何以攒？特以土为阴阳、四象、五行之信。故春、夏、秋、冬四季，各有土王十八日者，取其信也。”</p><p>问曰：“土有真、假、先天、后天之分乎？”答曰：“如何无有？譬之春、夏、秋、冬，各有土王十八日。此土乃无形之土，属于先天，土之气也。大地之土，乃有形之土，属于后天，土之质也。气为真，质为假。不特土之真假如是，即四象、五行亦然。”</p><p>问曰：“假土既不用，何以大地假土生物乎？”答曰：“真者，借假以施功，假者，借真而生形。无假不现真，无真不现假。假即在真之中，真即在假之中。大道后天中返先天，亦是此意也。”</p><p>问曰：“坎离若还无戊己，虽含四象不成丹。此戊己二土即真假之别名乎？”答曰：“此戊己即吾所谓先天之土，而非言后天也。盖先天有戊己，后天亦有戊己。</p><p>以先天而论，离中有己，坎中有戊。戊乃静中之动土属阳，己乃动中之静土属阴。所谓镇位中宫者，即静土。所谓招摄先天者，即动土。具此二土，以合坎离，则水火相济而结丹，逆道也。</p><p>以后天而论，离之一阴为假阴，乃不正之阴，明于外而暗于内，为不静之己土。坎之一阳为假阳，乃不正之阳，正气闭而邪气彰，为妄动之戊土。</p><p>具此二土，伤人性命，则水火不济而败道。有此分别，何得一概而论？”</p><p>问曰：“先天戊己，同用乎？分用乎？”答曰：“以还丹而论，以内之己土而招外之戊土，以己求人而采药。以大丹而论，以外之戊土而就内之己土，以情归性而结胎，此分用也。</p><p>采药之时，内之己土不倡，则外之戊土不和；外之戊土不动，则内之己土不应；内外同济而药自虚无中生出。结胎之时，内之己土不迎，则外之戊土难就；外之戊土不动，则内之己土难施；动静如一而胎从自然处结就，此同用也。”</p><p>问曰：“还丹大丹之理如何分别？”答曰：“还丹者，还其原本，后天中返先天也。大丹者，修其原本，无象中生实象也。盖人自阳极生阴之后，日复一日，阴剥其阳，先天之气消化，分数大缺。还者，以法追摄，渐采渐收，复其本来原有之数，如物已失而复得，已去而复还，此还丹也。然本数虽足，若不经火锻炼，不能以无形生有形，以无质生有质。故必于还丹之后，重安炉，复立鼎；以铅投汞，以汞养铅；用天然真火锻炼成真，变为金刚不坏之物；与天地并久，与日月争光，方能全得一个原本。否则，还丹已就而不修大丹，虽有原本，必不坚固，终有得而复失之时。”</p><blockquote><p>参证：按：还丹未后一着，即混俗之妙用。丹道必经之要着其中旨契，各有趋向，未可一概而论也。然皆名为重安炉，复立鼎。曰鼎曰炉，喻言耳！悟元子示，乃汉唐以来成法，尚未追溯太上心宗，故有重安复立等说。是或踪循裴航故事，或循薛祖隐妙，皆是踵循要道，全其妙行者也。惟吾太上心宗，不外先天立脚；还丹在此，大丹大在此，是为不二法门；至精至微，至玄至奥，然又极中极庸，极浅极近者。体商事之，个中浩渺如大海，要妙如河沙。学者只须修具千手千眼，炼筑无边无际大法藏，藏有吸金大宝石，我则于中检而袭之。此一宝石生自无极，无形无象，无声无臭。先哲不得而名之，第以无质生质，而又似石非石，强名曰：宝石。夫岂磁石乎哉！人之真一实似之。至夫千手千眼，与夫无际无边大法藏，还从克己一功中炼出者。先师太虚翁玄论如此，究其功法，不外万缘放下，一意留坤，开启功用，如是如是，不敢自私，谨以补述悟元先生所未示云。</p></blockquote><p>问曰：“还丹、大丹，即内药、外药乎？”答曰：“有数说。以丹道终始而论，则延命之术为外药，了性之道为内药；非外药不能脱幻身，非内药不能脱法身；外药所以结胎，内药所以脱胎。以还丹而论，坎为外药，离为内药。以大丹而论，真铅为外药，真汞为内药。古人之言，各有所指，不得泥文执象。”</p><p>问曰：“真铅在坎，真汞在离，还丹已结，铅汞相投矣！何以大丹又有铅汞？岂非四个铅汞乎？”答曰：“还丹，坎中之铅，离中之汞，是后天中所藏先天之铅汞。将此铅汞返出，是谓还丹，又曰：金丹，又曰：真种，又曰：真铅。</p><p>点一己之阴汞，如磁石吸铁。此汞即离内七般殊砂。汞得铅气，霎时而干。后用已死之真汞中天然真火，温养十月，抽添运用，铅气片片飞浮而去，只留得一味灵砂。纯阳无阴，法身成矣！”</p><p>问曰：“金丹乃铅汞相结而成。既云以汞制铅，又曰温养十月，铅飞汞干，岂不前后矛盾乎？”答曰：“这个天机，古今来不知迷杀了多少学人，千人万人，谁能知的？夫灵砂者，先天至阳之物。因阳极生阴，先天人于后天，真中有假；若不得他家真铅以制之，则此灵砂，终非我有。盖真铅内藏先天真一之气，以此铅气点我灵汞，则汞自不走。此汞已死，若不将铅气抽尽，灵砂不结。</p><p>何则，铅虽先天之气，然自后天中出，外阴而内阳，带有阴气在焉！将此阴气抽尽，方能刚健中正，露出一颗黍米宝珠，内外光明，通天彻地，放之则弥六合，卷之则退藏于密。</p><p>《悟真》云：‘用铅不得用凡铅，用了真铅也弃捐。此是用铅真妙诀，用铅不用是诚言。’于此，可知用铅之说矣！”</p><blockquote><p>参证：用铅如此，用汞可知矣！铅汞其然，四象、五行，天、地、人、物，不其然乎？是即用气不用质之义。此则更进一步，乃是用先不用后之大道焉！此之谓能知返还之妙义，学者当体行之。《经》曰：“炼精化气，炼气化神，炼神还虚，炼虚合道，炼道出自然。”返还之次序如此。返还至此，则可生死自主矣！功不至此亦必遇魔而退，退至听天，岂不借哉！究其功用，端自尽己始。未有己不尽而能尽性致命也。我师大虚翁遗训如此。</p></blockquote><p>问曰：“还丹大丹有分别，火候亦有分别乎？”答曰：“有分别。还丹火候在活子时，大丹火候在正子时。活子时者，不刻时中分子午。正子时有者，一时辰内管丹成。</p><p>刻中子午者，刻刻有阴生阳长之机，遇子而进阳，遇午而退阴。《入药镜》云：‘一日内，十二时，意所到，皆可为。’言意度其阴阳消息而为之，正此不刻时中采药之活子时也。”</p><p>一时丹成者，此一时与天地合其德，与日月合其明，与四时合其序，与鬼神合其吉凶；难得而易失，生死所系，性命所关。至人于此一时，奋大用，发大机；天地之数夺尽，万物之数夺尽；驱龙就虎，以虎驾龙；入于黄房，结为至宝。此乃一时结丹调合之正子时也。”</p><p>问曰：“活子时、正子时之来，如何得知？”答曰：“不知如何作用？以活子时而论，先天真阳为后天所蔽，不能自发。即有时而发，为人欲所混，亦必旋有旋失。何以故？认假不认真耳！至人于此先夭一发之际，用法追摄，渐采渐收，积药已足，温之养之，气足神全。</p><p>正子时到，大药发生。用片刻功夫，采而服之，与我真汞相合，复全混沌之气，此合大造化也。服丹之后，混沌七日，死而复生，换过后天卦交，露出先天根苗，从有为而入于无为矣！”</p><blockquote><p>参证：按：此一段开示，乃从秦汉以后功法人手，故有等等说张。其法繁难，见效不易，而得成者，千万众一人而已。其病，不从先天之先立脚耳！体其功法，重在有作有用。先天之气，万无或遇也。则其所谓混沌，直是阳陷于阴，故须七日，阳始得透。然有问得通灵化，世人何知，从而崇奉？然于大道无一或合者。吾宗戒之，虽德薄不敢附和云。我师太虚翁亦尝论及此，谓此一段功法，孤修双修，均须外侣维持。孤修者，入定而已，嘱备上品引磬，耳边击之，俟韵垂绝，复又击之。定浅者，一击即醒。定深者，或三、或五、或七、无不醒也。若或移动其躯，得醒者，十无二三。既醒，必发奇症。双修亦然。如是不醒，须嘱外侣移神注定，或竟与定口鼻紧对，自能致醒。苟或迷昧，双修则双死，单修则单死。先师曰：“余昔游洞庭，路过草庵。庵为静师卓锡之所，静师常开无遮佛会，亦有年矣！是日，余未入门，一老妪自内出，情张皇。俄有一童追呼妈妈，情甚欢喜。抠问疏，曰：‘庆姑醒矣！’妪随返。余窃异之，乃从人。未及问，庆姑已下阶，见余大喜曰：‘果是，果是。’乃引入室。庆曰：‘东座某某，西座某某，北座左某，右即弟子，弟子神出，见师凝立庵侧，遂醒。疑是梦，不其果是。’因述合堂念佛入座，乃有此变。余闻，静审合堂无死机；乃取引磬按序击之，东西皆苏，惟庆左座，七击不醒；乃令庆坐定右，并嘱聚精汇神，注向定躯，刻许亦醒。群皆伏地叩曰：‘某等正入雾乡，莫辨东西。忽得蒲牢风送，心志稍定，乃觉。’座左一僧，桐庐庆姑姑表兄，年十六，庵主静师弟子。僧曰：‘某被迷雾迷睛，误入冰窖，身僵不得动。钟声嗡嗡，雾迷更甚，忽得暖气，触透身心，心乃活。闻师唤我，始如梦觉。’余告曰：‘是为入定。今而后，倘复若此，慎勿移眠床榻，仍以磬招，无不醒者。同定先醒，慎勿下座，必俟俱醒，乃可下也。此番合堂入定，千古奇缘，惜才混沌，未造清空，能到春和，再见星月，碧水千寻，芙蓉夹岸，复入混沌而醒，其去道不远矣！今惜静师亦入彀，庵无主者。余敢从经不从权乎？然已上干卿云覆护，佛天必有恩荫者。此余凝立庵侧之由，庆姑勉诸。’”先师之则，樵云先生采载《金盖日记》，此可为修真者鉴，故补述于此。</p></blockquote><p>问曰：“金丹之道，一得永得，如何有死而复生之险？”答曰：“正子时乃接命之一时。当真铅投汞，铅汞相融，百脉皆息，万虑具寂，人于混沌之窍，一不小心，大丹即漏。盖以此时为要紧之关口，接命在此，伤命亦在此，所以古人云：‘混沌七日死复生，全凭侣伴调水火’也。”</p><p>问曰：“结丹消息在自己，侣伴如何能调水火？”答曰：“此非外之侣伴水火，是内之侣伴水火，乃同心合意之人，能调阴阳以助我力。所谓‘先因我主他宾客，次乃我宾他主人。彼我会而性情合，人已通而铅汞结。’</p><p>一水一火，在炉鼎之中，自烹自煎。一龙一虎，在造化窟里，相吞相啖。神凝气聚，婴儿有象。若非侣伴之功，安能到此？但此侣伴，最不易得。噫！凡俗欲求天上宝，寻时须用世间财。若他少行多悭吝，千万神仙不肯来。”</p><blockquote><p>参证：按：答所示，乃贴虎龙请交之内侣，故曰：“同心合意之人。”然非泥水，尚属气神德合作用。而所得乃是一粒复一粒之天宝。宝而非宝，不二圣姑所述止啼之物，是黄叶，非真金也。悟元先生想未亲历，故以古哲得致虚空感降天宝视之，乃有婴儿成象一语。后学须细体会。若果侣属置种之侣，不宽衣，不解带，一龙一虎，均以清净气神，会透虚空，即于虚空净境，相吞相啖。我于其下，但廓鄞鄂，空虚以俟，得有种龙种虎神交生物，自必下投吾谷。我但加倍寂虚，自与吾汞溶合。惟戒内起杂念，必无他变。功竣之后，觉吾此中顿倍安泰焉！倘沐天缘，竟于种交之际，感降上天圣父圣母，精交虚际，必有天宝，如月如日，合壁虚悬。我于其时，鄞鄂旷廓，兼吾真阴，积如玄圃，渊深无际，则可以意上迎，自得天宝，如针投芥，亦无他变。倘我此中鄞鄂未具，真阴无多，只可窃叨遗荫，身如背曝日中而已。若或不量，妄意上迎，必有火炎昆岗，玉石俱焚之变。虽有知音侣伴，同成灰烬也矣！古哲所谓天宝，乃是此宝。所谓世财，乃是鄞鄂与真阴也。盖此天宝，烈过火球，已无真阴以配。我身相随之，色身立成灰烬者，此无救法也。若如先生所得之宝，虽属生龙活虎交生之物，致而来归，亦须自问。倘吾性学未彻，命学未备，亦有非常之险，乃须知音侣伴，默相调护，可致安泰。盖当宝归北海，大忌南炤火炎，此火即是欲火。实以其时，必有非常逸趣。我非童真，即或童真，知识早开，必有所闻，世风如是，真已非真，一旦身得逸趣，难免溜堕情海，此为至险，不可不预防严。先生亦曾计及，故前有一不小心之戒。学者值此，急须摄此身心于无何有之乡，且须定情于脊前心后，是之谓循艮背，然犹有复然之虞。此须知音外护，从中谨醒，三人咸共遵行，亦以击磬为号、古哲遗有则律，律载：法提涌泉黑煞，升会海底命玄，逆自海北极处，从后升腾，经背达脑，汇聚虚际，往前下注，自觉火降，由面下膺，必有巽风内鼓。旋见大地玄黄，已复天清地宁，乃可寂守玄窍，行夫乾卦初爻，四六呼吸而止，是之谓助调。盖即于侣伴身中，行其内运，升而外注我身者，又必假用法磬，所以致四成一耳！至若世所妄构，此种圣侣，贵为帝王，富有天下，而德若四配，功若伊周，不有宿因，杳不一遇也。至人悯之，乃有深耕置种，假幻钩玄之妙用。非好异也，以此圣侣纯是天缘，否则得道难矣！古哲得遇，有几人哉：悟元先生泄而未备，备而未详，故为补述焉！</p></blockquote><p>问曰：“修行人首戒悭吝财物。既曰：‘要世间财。’又曰：‘悭吝神仙不肯”。多到底用财不用财乎？”答曰：“用而不用。夫财者，人之所爱。以财为用，易取人之欢心，易买天之真宝，而天人无不在其术中矣！倘无财而欲得真宝，是强取强求。不但天不我从，而人亦不我顺。便是少行悭吝，神仙怎得而来？此世财之所以必用也。</p><p>然财易足败人德行，伤人性命。一惜其财，则我为财所愚，无不听其财之使用。故必德先财后，以德为本，以财为未，此世财之所以不用也。然此世财，有世间之盖财，有世间之凡财，不可不辨。”问曰：“财足取人欢心，财足买天真宝，此说不近于闺丹炉火事乎？”答曰：“人乃坤方之人，非世间之女子。宝乃天上之宝，非世间之金石。坤方之人乃不死之人，即世财所招之神仙也。天上之玉，乃中有一宝之物，即世间所寻之真宝也。倘以女子金石猜之，便是毁谤圣道，初世为人之辈。”</p><p>问曰：“所用世财之说，其即法财乎？”答曰：“财是财，法是法，是两件，非一事，乃法财两用之说。</p><p>法者，修持锻炼之作用。财者，诚心祈求之礼物。有法无财，则悬虚不实，而他家之真宝不露。有财无法，则火候有差，而我家之器皿不当。法也，财也，两者缺一不可，故曰：法财，乃法中有财，财中有法，非世间金银钱财之说也。”</p><p>问曰：“财既非金银之财，何以抱朴子闻道二十年，家无积聚，不得力之？上阳子谓：‘贫者患无财，有财患无侣。，张三丰谓：‘金花朵朵鲜，无钱难修炼。’此又何意？”答曰：“此中机秘，非师罔知，不得冒猜。</p><p>夫修真之道有二：一系上德，以道全形之事；一系下德，以术延命之事。上德者，纯阳未破，以道全形，不用财而行无为之功，即可了性。性了，而命亦了矣！下德者，先天已失，如贫者无财，必借他家之财，以术延命，而行有力之道，方能了命。命了，而性始可修矣！</p><p>抱朴子闻道二十年，是闻得以道全形之事。家无积聚，不得为者，是无法财之积，不得以术延命，非以无金银之财而不得为。果系必用金银之财，抱朴子系贵宦之家，何以无积聚？</p><p>又如马丹阳以半州之富，何以弃家人铁查穷居？刘海蟾何以弃相位而游江湖？罗状元何以弃富贵而受贫澹？古圣先贤比比皆然，岂有弃自己现在之银钱，而又寻他人难遇之物乎？可知别有道理，非世间凡财也。”</p><blockquote><p>参证：财如是，人可知矣！以半州之富，卿相之位，何求不得？至如秦皇、汉武，五千四十八之鼎，九千九万又何难有？《阿房宫赋》不云乎“粉白黛绿，有不得见者三十六年。”此可悟矣！欲修斯道，玄关不开，真元不复，而鄞鄂日倾，流珠四散，无一而可。要知玄关一窍，外包三才，内充四大，本无内外，无处无所，乃是一气，何有通闭？待为外物自堵自塞。能置身心于先天之先，三才与我，本是一物。个中真元，原无得失，所失种种，犹如内库珍藏，移于外库。我但靖我内库，物物件件，取归如寄。所谓上德、下德，均据现在而言。人知自悟，但自靖我内库，步步不离还返。行我炼精返气、炼气返神，炼神返虚，炼虚返道；造至道返自然，则我内库已成无上法藏，三世三才，返成一粒黍珠，有何上德下德可分也哉？那有了性了命之别乎？是乃太上心宗还返之诀。悟元先生未之泄。余故述而补之。原夫先生所谓世，世即吾身也；所谓财，财即吾身之财，所谓精气神者是。其所谓善，善即先天；其所谓凡，凡即后天；先天成道，后天败道，故不可不辨。先生泄而不悉，盖惧玄谴耳！然余以为大道之晦，究缘先哲运心不普。世谓紫阳张祖，三传匪人，三遭天谴。余谓三谴之由，由于寓隐，致使淫邪引为证盟，则所垂书，大足误世。翠虚陈祖见及此，故有不普之讥。琼琯先生张祖象赞，亦有微辞，是盖讥其寓隐。诚以天地乐人奉道者，著书寿世以渡有缘，是犹天授，翠虚有言曰：“我将渡尽世人。”又曰：“天其不天乎？若然，泄泻道奥，又何忌哉？”爰为补述于此。</p></blockquote><p>曰：“既非世财，则外护之说，亦是荒唐。何以杏林付道于道光，嘱之曰：‘汝急往通邑大都，依巨富大力者为之。’”答曰：“世财有真假，外护岂无内外乎？内之外护，乃是金公，所以成法身。外之外护，即世之外护，所以保幻身。此身未离凡世，犹有灾患。外护，乃护持我性命，助我道成者。</p><p>通邑大都，修世间法也。盖以此道，易起人谤。通邑大都，混俗和光，所以使人不识，而得以潜修密炼。慧能隐于四会猎人之中。道光复俗，以了大事，均是此意。”</p><blockquote><p>参证：薛祖之隐通邑大都、而依巨富有力者，石祖使之，又曰：“为之者，盖已以《太上心传》密授也。盖通都大邑，乃是大丹材库。巨富而有力家，所蓄更精而近。祖于其中廓其鄞鄂，洞其玄关，朝迎夕迎，不惟法身日固，天宝必自惠来。假名混俗，乃是一时之权宜。其究以服改装，岂以时尚崇道而然哉？内既事玄，自应道服，所谓“行尧之言，服尧之服”焉耳！谓其避谤，尚是俗情，似非祖意；谓与六祖同辙是也，然其情势，似非一辙。六祖禅学，已造无住无所，不必定隐人海。且值同衣嫉妒，依猎起居，足为幻护。且其三更授受，乃是无遮，依猎起居，足以护法。法乃法身，幻乃幻体。假幻钩玄，亦是大事。有此两义，隐故乃尔。薛祖之隐人海，只为迎得才一而然，此外无须如此。我师鸡足真仙曾言之，故述补以备并参云。</p></blockquote><p>问曰：“修道乃光明正大之事，何以易起人谤？”答曰：“此道也，异于世道者。世道以名利恩爱为重，修道以名利恩爱为轻；世道以聪明伶俐为真，修道认聪明伶俐为假。为富不仁，为仁不富，二者相反。所以神仙之道，世人之所不乐为；不以为愚，必以为邪。大修行人外圆内方，混俗和光，正为此耳！”</p><p>问曰：“修道者，原欲绝俗离尘，万缘俱寂。今混俗和光，得不染于尘俗乎？”答曰：“空寂无为，乃得丹以后之事。若未得丹，而即无为，则造化何由夺？生死何由了？混俗和光，正为夺造化，了生死耳！虽曰在俗，而实脱俗；虽曰在尘，而实出尘。到得大丹凝结以后，不待空寂而自空寂，方可绝俗脱尘。不应世事，行九年面壁之功，以期超脱也。”</p><blockquote><p>参证：谨按：此答末句，先生于太上心宗，尚未彻底洞悉也。否则即于上答中，洞泄所以和光，所以混俗，则此修真奥妙，得寻得入。举世学人，自不仍混陈法，致不必从面壁，岂非大般若船乎？无如先生泄不洞悉何？盖虽遗有深耕置种大法，无如力不能行，势不可办。如吾薛祖者，元既破，真既失，法惟权隐于通都大邑，洞开玄窍，放光引至世散元一，收修鄞鄂；再依巨富有力之家，虔行格至上天天宝，结我圣婴，了此大事。如是以后，单亦不孤而双非徒双，何愁温养乳哺，脱化粉碎等等后事乎哉？此诀不泄，大道不明。纵或胎结胎脱，不行九年面壁，万难粉碎薇空者，以其所结之丹，真中有假耳！其病在求速效，而未得其真信无无之一。《唱道真言》谓为遗此苦功于这婴儿做了，堂堂大路不走，偏在羊肠鸟道中做生活。做得功成，仍是凡夫身分，多此九年教养，而终不如圣婴一辈。太上心宗，大丹道法，进一步淘洗一步。所谓淘洗者，步步命学，返至自然。究其功效，乃以弥纶玄况，炼成存似黍珠，古哲功法本如是也。譬田一亩，米只石许，而干有十挑，加去壳糠，又有石许。学者要知剔拣稍粗，田米何可作食？情势盖如是也。是以古哲于此一道，必自炼心入手，乃能步步返元，造至虚无可虚，寂无可寂，先天乃现。如是虚寂，造至自然，玄关乃开。关开，始能左右逢源，天宝始从此得。如是圆结，故能聚则成形，散则成气，无须加行面壁也矣！</p></blockquote><p>问曰：“九年面壁之功，行必九年静坐乎？”答曰：“非也。所谓九年者，即九还之义。面壁者，不是坐定，特用志不分，乃凝于神，而期无一毫滓质之物，如壁立万仞于前，一无所见，万法归空之义。乃静养婴儿胎化一着，非旁门静坐止念，面壁存神，以九年为九转也。”</p><blockquote><p>参证：按：此行功于还结圆养之后，似属稳当，不知极费大功，而不中废者，古有几人哉！不如太上心宗，彻性即以彻命为尤妙。诀中至诀：彻一凝一，积少成多，乃合丹书“一粒复一粒”之义。先师太虚翁曰：“譬如深耕布种，以至收获拢舂，祟易钱银，未为精妙。必须以白易黄，以黄易珠，袭藏内库，如是变易，外库一空，斯无海盗之祸，是乃以粗易精之妙用。”是即自有返无，由假返真之至诀。日日如此，月月岁岁如此，乃正合日计月计之义。无如鲜克知遵，积不知化，以致精粗并贮，藏不胜藏；外而海盗，内而红腐；钱化青蚨，银化雀蛤；是皆不识返还先天妙义耳！古之至人，步步还虚，造至自然，乃合良贾之深藏；行止得自便，犹以百万资财，易至握不成握，故能腰缠十万贯，骑鹤上扬州；欲脱立脱，欲化立化；是已造夫虚空粉碎地位，何劳面壁九年哉？</p></blockquote><p>问曰：“婴儿，即婴儿姹女之婴儿乎？”答曰：“此有分别。婴儿姹女之婴儿，乃坎中之阳，后天中所藏先天之气。圣胎之婴儿，是先天之气，自虚无中来与真汞配合而成象者，所谓阳神者是也。”</p><p>问曰：“阳神、阴神，功用之异，可得闻乎？”答曰：“阴神乃后天之识神，《阴符经》所谓‘神而神’者是也。阳神乃先天之元神，《阴符经》谓‘不神而神’者是也。神而神，顺其生死；生则存，死则去，为万劫轮回之孽根。不神而神，逆其造化，从薇空中结就，生死不碍，超然独坐，乃生仙成佛之真种。</p><p>大修行人，修其先天，化其后天，消尽历劫轮回孽根，露出先天金刚不坏之神；与天地同久，与日月争光。若夫中下二乘，不知先天，只在一己下功夫，静守识神，稍开狂慧，自为得道。岂知四大归空之后，阴灵无依，只得别寻房屋安身，所谓‘无量劫来生死本，痴人唤作本来人’也。”</p><blockquote><p>参证：谨按：佛乘原不以识神为心神，后代禅学不明佛旨，乃以昭昭灵灵为心，认识为真，夫岂达摩即心即佛之旨哉！《唱道真言》专以炼心为主者，盖以心即是道，而心为识神占居，故须加功炼死其识，识死，道心乃见。识心是轮回种子，道心乃金刚不坏之神。寂体《金刚》、《圆觉》、《华严》、《楞严》，何尝以识为真哉！炼心失旨，是乃释氏后学。岂知释氏后学，并非炼心，乃是顺识而守识，故堕入妄，是犯《楞严》纯情则堕。堕入顺识，大非《唱道真言》所说之炼心。心而曰炼者，乃死其识，心乃活焉！心无识占，心亦何待炼而后明哉！学者须具只眼看书，则头头合旨矣！悟元子所示中下二乘之学，是顺识守识之学，非灭识死识之学。细体味之，言下本自分明。学者读而不辨，则必误谓《唱道真言》不足循行矣！余故识此数言，预为后学棒喝云。盖以顺识守识，乃中下二乘，灭识死识，为无上上乘。同一心学，乃有圣魔之别，学者省之。</p></blockquote><p>问曰：“元神、识神之来因如何？”答曰：“元神，乃二五之精，生于混沌鸿蒙之中；非色非空，无形无象，乃天地阴阳之气凝聚而成者。即人受生之始，父母精血交合产冥之中，有一点造化氤氲之气，入乎胎胞；始而无形生形，无象生象，五官百骸，四肢五脏，不期然而然。父母亦莫知其所以然。胎中即具先天灵气，元神已藏于其中，此元神之来因也。</p><p>识神者，即后天：阴神，历万劫而不坏，在轮回而不息。当婴儿出胞时，方入其窍，与元神相合，混而为一，此识神之来因也。”</p><p>问曰：“识神既与元神相合，修识神即是修元神。何以又说修识神为一己之阴乎？”答曰：“此有说也。当人生之初，识神原与元神相合。及至二八，纯阳之体一破，分而为二：先天气散，后天气发，识神用事，元神遁藏，久而纯是识神当权，元神灭迹。其不死能生者谁乎？若执一己而修，不过修此识神，纵能极往知来，奈何屋坏移居，终落空亡耳！”</p><p>问曰：“先天一散，后天用事。知其先天在于何处，而乃可复乎？”答曰：“先天虽为后天所蔽，而先天犹未尽混于后天。古仙云：“‘一毫阳气，不尽不死。’就于一毫不死之处下手，从无守有，何难返本还元也。”</p><p>问曰：“后天为有形有象之物，何以云无？先天为无形无象之物，何以云有？”答曰：“后天有形有象，乃阴浊之物，有其假而无其真，所以云无。先天无形无象，乃纯粹之精，有其真无其假，所以云有。丹道取坎填离，即以有而填无也。”</p><p>问曰：“先天无形无象，如何能取坎填离乎？”答曰：“气虽无形，而其理实具，特患人不知耳！果其知之，以实形虚，以有形无。天地里黄芽生长，遍满乾坤；金花开绽，以法追摄，渐采渐炼。只等水净金生，因其时而复之，何难之有？”</p><blockquote><p>参证：学者不从真假上考问，乃从取义上更问，故于真假，发挥未透。盖取坎填离，原即是返本还元之真义，学者不知推问，乃以取字上着脚，便又在用上讨消息。若知从坎离上究有无，以证真假，则有大门得入，大路可走。厥体不究而究用法，故以后俱在用上推寻矣！遂致先天面目，依旧不明。先天面目不明，玄关一窍从何勘入？玄关不开，个中大交大媾断难承当。元从何处返？真从何处还乎？水净金生，固有时候；真假根源，尚自茫然；真假面目从何认识哉？今古丹法难明，病在舍本究未耳！我道《道藏》载有《先天道德经》，全部皆明道体者，无人知取究参。斯经文义渊深，幸有息斋李先生为之注解，余拟从而体注之，几人知体味焉！得而伏揣，后先了然，真假得辨。余拟取作分金炉用之。借余学浅才疏，而年又垂迈，驻世神仙，无缘重遇。真师沈太虚存时，惜书未之遇。有疑莫问，有难莫辨，渴欲即注，以体以参，窃有未敢云。</p></blockquote><p>问曰：“丹道有火候，有功运，何以云不难？”答曰：“不难者，一时之得药。所难者，”火候之细微。故《悟真》云：‘纵识朱砂与黑铅，不知火候也如闲。大都全藉修持力，毫发差殊不作丹。’果火候不差，功夫细微，亦不难也。”</p><blockquote><p>参证：火候细微，到时有玄况。能识中和义，毫发自不差。苟昧先天立脚一诀，往往当面错过。大道根源不明，药生不知，纵识火候，徒事功运而已。余窍有心慨，故语及此。</p></blockquote><p>问曰：“既云一时得药，则火候功夫无用，何以又言细微？”答曰：“所谓一时者，乃得药之效。所谓火候者，乃修持之功。还丹最易，炼己最难。圣人攒年至月，攒月至日，攒日至时；于此一时之中，运动神功，采药归壶，结三百日之胎于霎时中，最为易事。然炼己不勤，火候不谨，则铅至而汞失迎，坎来而离不受。彼到而我不待，必当面错过，得而复失。”</p><blockquote><p>参证：“要知炼己即是炼心功法，无过《唱道真言》。《唱道真言》所以得为丹经指南针者，以有此炼己精义耳！熟揣是书，参以参悟，天仙之道备矣！”先师太虚翁遗训如此。</p></blockquote><p>问曰：“如何知彼来而我待？”答曰：“不知如何能待？太上云：‘恍兮惚兮，其中有物；杳兮冥兮，其中有精；其精甚真，其中有信。’此物非凡物，乃药物；此精非浊精，乃真精；此真非凡真，乃天真；此信非常信，乃实信；此信一来，虎啸风生，龙吟云起。大修行人于此，驱龙就虎，以虎会龙，收于黄庭土釜，结而成丹。这个天机，悟之者，近在飓尺；迷之者，远隔千里。”</p><blockquote><p>参证：按：此恍惚杳冥，风生云起，皆为个中之玄况。然而玄关不开，玄况不现；炼己功亏，窍开不之觉。苟不置我身心于先天之先，已亦不知炼也。欲置身心于先天之先，先自六斋始。六斋竣，再事斋心。于此斋心之际，功造自然。无动静，无方所，乃造乎自然玄况真境。而立关开，如亮纱缦虚空，孔孔常开，寂仍如昔，纱缦亦化。眼前已即个中，绝无出入，何有内外？功造此际，乃有种种玄况，叠现无隐。我只以不有有，不无无，但自省内，内亦如外。而惟凝虚凝寂，是即所谓玄用之用，万无错失于其间者。”先师太虚翁玄论如此，足以为是答补，爰故录之。</p></blockquote><p>问曰：“黄庭土釜，即是中宫黄庭穴乎？”答曰：“此乃攒簇五行，和合四象，无形无象之真土，而非身内有形有象之黄庭可比。特丹道所言，黄庭不落于有无，不逐于方所。</p><p>以采药而论，则谓黄婆；以炼药而论，则谓土釜；以结胎而论，则谓黄庭。黄婆者，调合阴阳者也。土釜者，烹炼铅汞者也。黄庭者，静养谷神者也。若以后天黄庭穴为真，如何和阴阳，炼铅汞，养谷神乎？陆子野云：‘真土无位，真意无形。’即黄庭土釜之谓欤？”</p><p>问曰：“其土既无位，真意既无形，凝结圣胎亦无位乎？”答曰：“无位是就采药之时言之。若结胎之时，则阴阳相合，土在其中。黄中通理，正位居体，混然一气。丹元有象，虽无位，而实有位；但有位，非一切着空执相之位；仍是无形，不过有动静之分耳！”</p><p>问曰：“土本静，而今云动，得毋涉于假乎？”答曰：“此非寻常动静之土，乃先天真土之动静。动者属阳，为外黄婆；静者属阴，为内黄婆。外黄婆，所以通两家之和好；内黄婆，所以传一时之过送，故有位而静。</p><p>动者，所以采药。静者，所以炼药。不动而先天之气，如何招摄得来？不静而先天之气，如何凝结成胎？此内外之别，动静之分也。”</p><p>问曰：“土之用，有内外。四象之用，亦有内外否？”答曰：“四象加土，即五行。外五行，所以采先天而了命。内五行，所以成后天而了性。内外俱了，性命双修之道也。”</p><p>问曰：“性属内，命属外，然则一身无命乎？”答曰：“天以阴阳五行化生万物。气以成形，而理亦具。气即命，理即性。气不离理，理不离气：即性不离命，命不离性，焉得有性无命？”</p><p>问曰：“人身既有命，则修一身，即全其命，何必再求他家？”答曰：“命属先天，性属后天。人自先天之气失散，于命有亏。若执一己而修，则所修者空性；若执一身而修，则所修者浊物。纵能保得现在之气而不失，焉能摄得已失之气而复还？必用他家不死之方者，所以招摄其已失之气数耳！”</p><p>问曰：“先天气，无形无象，既失则无矣！如何能招摄得来？”答曰：“祖师口传心授之秘，正在于此，万劫一传之道亦在于此。夫物从何失，还从何来。先天之气因一阴来媾而失，今仍于一阴来媾处招摄。故物现在，不待他求，顺手可得。《易》曰：‘不远复之以修身’者是也。虽然，招摄先天，莫先贵乎得人。若不得人，先天不复。子野云：‘药出西南是坤位，欲寻坤位岂离人？分明说破君须记，只恐相逢认不真。’若非明师口授，此药此人，岂易识哉？”</p><blockquote><p>参证：先天之气，乃是先天太极之真阴真阳相交而生之气。在天曰：乾元，在地曰：坤元，在人曰：真元，亦曰：人元。三才之气曰：元，所禀之理日：一。元即命也，一即性也。命曰：我，性曰：彼。原是一物、一类、一家，以其各有寄体而强名之，乃有元、一、理、气、性、命、彼、我、阴、阳、龙、虎等等之名，其实一道而已。自此，后学执名而辨形，纷纷执见，而心目迷眩，邪说流行。贤者不能不惑，其源，误于《天律》载有“妄传遗殃”一条耳！古之至人无不信古，是以著书立说，每多寓隐，适为邪说家引作证据。我师太虚翁悯之，爰为笔述律宗，口授一则曰：“虚靖律师，夜侍长春邱祖于演钵堂，祖为述解；失从人失，还从人求。曰：‘此我祖正阳帝君金口口传之诀。这两个人字，不可混会。上句人字，指人事，下句人字，指人元。是言先天之气，散于人事，不可复得，惟知求元于太极，元无不复。要知世上三元，无根太极。在天曰：天元，在地曰：地元，在人曰：人元。人元之失，不求之自，元何克夏？故曰：失从人失，还从人求。且更有假幻钩玄一快，先哲名曰：置种。但当置我身心于先天之先，不惟元复，一且随至。我则虚以待之，寂以凝之。是亦两句之玄用。’律师曰：‘然则何以又有坤方不死人说乎？’祖曰；‘元寓于坤，资生万物，三才赖之，故曰：生门。是言元寓于坤，以坤位西南，而坤又禀资成之德耳！坤又号：人门者，人为万物长，故号：人门。方曰：不死者，物有生灭，而元无生灭，坤亦赖以固焉！先哲以其寓有生元，因故名以不死方。复以物得坤寓而生，人亦物也，故曰：坤方不死之人。则此人字，不是仙，不是佛，乃是人元之谓，不得误作凡人会也。人知如是体认，虚寂以迎之，先天之元无不立复者。得复，元自凝，何藉乎炉？何藉乎鼎哉？况炉与鼎，古哲之寓言也。世人不悟，乃有等等邪会焉！’《律宗枕秘》所载如此。”余以先生此答，乃有莫先贵乎得人。又曰：“气因一阴来媾而失，仍于一阴来媾处招摄。”大足流作邪说家证印，故述师述以补此答所未备。况夫人元之失，岂仅专与阴媾而失？佛经载有“以手出精”之失。《戒淫编》有“外好龙阳”之失。医籍载有“梦遗”之失。而谓“必于失处求复。”又曰：“所失原物，现在易复。”若如余述所说，原处原物，万无寻复之理也。推吾先师所述：“来从太极来，去归太极去。”则我求复，必当迎自太极。其理至正而至其。然按先生答中“失从何失，还从何求。”必自律宗后学口授，而误以“人”字作“何”字大有关系。见者宜慎参之。先生既以“辩难”名其书，则此两字不可不辨也，见者审之。余于乾隆壬子秋，访至道于驻世神仙黄名守中。时仙年五百余岁，生于宋代，元初进中国，月支人。顺治十二年受三大戒于高士昆阳王先生者，谓：“人性命得从何处得，失从何处求，不得心传，何能返还？”然人性命有先后。先天性命，散归无极。后天性命，散归天地。天地虽大，无极之后天也。人身无形之性命，得自无极。人身后天之性命，成自父母，是为有形之三宝。故其失守归还天地，所谓“魂升于天，魄降于地”是也。古之至人，先后散失，统自寂求于无极者，盖以无极气包先后耳！寂求之法，虚寂我色身，湛寂我法身。乃以不招招，不摄摄，不凝凝，惟循之自然。盖以自然炁融三才耳！三才而气一也，本无去来，无有无，无动静，无生灭，不可得而名，强名之曰：太极。人言无极生太极，实则太极而有极无极出焉！故曰：太极也。若然，无极太极，有祖孙之义，藏有以克为生之妙用，是即金丹还返作用。余闻之先律师者又如此。更有深耕置种，假幻询玄，大作大用。此非海誓山盟，不敢口授。然亦不外“寂求”以成之。驻世神仙，持戒律祖，玄论皆乃尔。然此金丹至道，惟我律宗存而循之。律外门宗，书虽充栋，求如沈、黄两律师心传，似是而已。非未之闻，殆亦不敢泄耳！</p></blockquote><p>问曰：“性命乃我之性命，修持在乎自已，他人不能代力。今言：‘不离人’得毋求于人乎？”答曰：“此人非外人，乃不死之人，即本来之真人。古仙云：‘若要人不死，须寻不死人。’名曰：金公。金公原是我家之物，因走失于他家，迷而不返。我家所有，一己纯阴。若执一己而修，何能济事？故必唤回金公与我木母配合，方能生药结丹。”</p><blockquote><p>参证：按：所答，悟元先生明明说了。然不回味余上赘述，此理总难测也。其曰：不死人，又曰：本来真人，更曰：“金公原是我家放物，走入他家，必须唤回金公，乃能济事。”何等分明！是言先天之气，走归无极去了，故须唤回。若泥他我作色身体之，疑窦四启矣！余味先生答中“与我木母配合”，尚欠精细。若据黄其师口授，人之先天走失，非仅金公扬去，木母亦必大归。我身所住心神，皆属金公婢妾而已。法直唤回金公，迎还木母，重振家计，乃合玄义焉！盖人妄念一动，则神飞而气散，精亦必泄，未有气散神不飞精不泄者。如是，则先天性命，惧不在家。家中所有，皆是后天性命，故日：纯阴。余故谓须唤回金公，迎归木母，则金木并，而生生之道乃备。木母不归，扇炽之祸不泥。金公断难安居也。先生遗此一段要义，似属缺典，故为补述之。</p></blockquote><p>问曰：“金公如何唤回？”答曰：“唤之易甚，特患不能认得。果能认得，一呼就到。如空谷传声，未有不来者。盖金公之去，因我远疏而去之。今知其为救命之物，亲之爱之，当时还家，绝不费力。”</p><blockquote><p>参证：要知金公之去，由于权臣当政，艳妾扇炽，木母大归，以致金公有蒙尘之羞。诀惟摈绝权奸，迎归木母，肃清官政，然后商事复辟，金公自必惠临。绝不费力者，是乃性命双修之道。究其功法，不外息心静气，造致虚寂，极至极笃，而造自然。则此宫政朝政，咸清威肃，金公自至，木母自归也。若着一毫认识念，必有后患者。先生答不及此，盖失此迎归木母先着，落在认识一边，似与金丹大道，未全合焉！故谨述补，以证高明云。</p></blockquote><p>问曰：“金公唤回，即可接得命否？”答曰：“未也。金公来，是真种到手。从此方下实功夫，及时耕种。黄芽发生，温之养之，到得成熟，吞而服之，方能接住。”</p><blockquote><p>参证：余闻之驻世神仙张蓬头，张其寄姓也，故明忠臣瞿讳式耜之子，嘉庆间来金盖，貌若三十许人。余闻其名久矣！因叩以阴阳门派，究以何派为的。仙曰：“汝师太虚翁应有闻示，何问我？”余跪而诉曰：“然。师谓有得于太空，有得于通都大邑，有得自丹室，有得自坛靖，更有得自丹座。而皆非旁门。”仙曰：“得自太空者，以太空为法体，以三才为药物，乃是无上上乘。得自通都大邑者，以六合为法身，以活虎生龙气化之材为药物。得自丹室者，以法身为鄞鄂，亦用龙虎为种为媒，致感太极阴阳交生之物，以意摄归黄庭为丹本。得自坛靖，以丹室为鄞鄂，法身为玄窍。法虎法龙，神凝丹室，摄归玄窍，产生真一。留一配元，以为其种者有之；或用虎龙为媒致含太极阴阳，神凝丹室，而虎龙亦有所生。留乃太极交生之一与我，致还虎龙所生无一。以一归龙，以元归虎，寂然各归而止，皆属上乘。此下尚有中下两乘，汝师勿道是也。汝守吾示而行，能虚尔心，寂尔神，忘尔气，世财充足，所得必富。汝欲事此，培德为先，德大则福大。上天泄此妙道，所以度一而济万。志在长生，上天未必鉴佑。汝自量材以行可也。”余乃拜而受之。是日也，五彩云罗，时许乃散。仙师指而示日：“小子凛之。今日事天神已感鉴矣！何不笔以志之，待时授之世可也。”余今录此于答后者、盖感师恩，罔敢自私。惟愿志士，总心自体以行，幸甚望甚。</p></blockquote><p>问曰：“接命之道，有性理否？”答曰：“不能修性，焉能立命？盖性者，命之寄；命者，性之存；性命原是一家，焉得不修性？”</p><p>问曰：“性命一家，了命即可了性，何以又有修命之后，还当修性之说？”答曰：“修命时所修之性，乃天赋之性；修命后所修之性，乃虚无之性。天赋之性，从阴阳中来；虚无之性，从太极中来，不得一例而看。”</p><p>问曰：“修虚无性，有火候乎？”答曰：“修性之理，乃以道全形，抱一无为之事。虽云无为，其中有防危虑险之功，非寂灭全无之说，所以能归于真如妙觉之地。”</p><blockquote><p>参证：修性之理，只看利钝，原无火候可说也。人一己百，人十己千；不明不彻，固无止理；大明大彻，何可稍忽？即以佛经证之：观世音明照大千世界，如看掌上纹。释边文佛明照三干大千世界，如看掌上纹。性光可谓至矣！然与毗卢遮那如来较之，只有如来千瓣莲花座片瓣而已，则文佛性光尚欠九百九十九瓣。即此可悟性无止境者也，何有火候可说哉？</p></blockquote><p>问曰：“归于真如妙觉，即到道之尽头地乎？”答曰：“未也。打破虚空，方为了当。倘以虚空为事，犹有虚空在，不得谓尽头地也。”</p><blockquote><p>参证：此之尽头地，是言命理则近，是以道言之，命与性无有穷尽者。证之佛经，四大部洲粒粟可藏，微尘可纳。散而言之，世之数——亿万恒河沙数，沙沙含有亿万亿亿恒河沙尘。世数与道，皆无尽者矣！是以志士精修，修无止境。谓有止境，所积德功，必无足问者也。</p></blockquote><p>问曰：“先修命而后修性，既得闻命矣！又有先修性而后修命之说，何也？”答曰：“此言顿悟之后而渐修也。盖人秉气有清浊，性根有利钝。秉清而性根利者，一遇师诀，顿悟圆通，即认得未生以前本来面目；稳稳当当，从此不废渐修之功，保全这个面目，所谓由性而修命也。至于秉气浊而性根钝者，即得师诀，不能直下看透；故必由渐而顿，由勉而安，此所谓由命而修性也。”</p><p>问曰：“修命之道，即渐修之功乎？”答曰：“先天之气，由渐而消。今欲复之，亦由渐而复。《悟真》云：‘大都全藉修持力，毫发差殊不作丹。’又古仙云：‘言语不通非眷属，功夫不到不方圆。’此皆言渐修之功也。”</p><p>问曰：“真火本无候，大药不计斤。若得真诀，一直修持，如何得差？”答曰：“真火本无候，是不刻时中分子午也；大药不计斤，是功夫不到不方圆也。不刻时中分子午，进之退之，随机应变，而非有时节可定。功夫不到不方圆，来之炼之，养气全神，而非有斤两可限。特以金丹大道，至细至微，有吉、凶、止、足、老、嫩、急、缓之层次，不得不谨慎也。”</p><p>问曰：“吉凶止足老嫩急缓之旨，可得闻乎？”答曰：“复其先天为吉，顺其后天为凶。药已成熟为足，火功到处宣止。药气方生为嫩，药气已过为老。药未得而直急，药已得而直缓。知得此者，丹可还，胎可结，逆顺运用，无不如意。”</p><p>问曰：“先天之道，逆道也，何以言顺？”答曰：“所以盗先天之气，返其阳也。顺者，所以成后天之功，退其阴也。返阳通阴，先天而天勿违，后天而奉天时。”</p><p>问曰：“先天之气，亦天地所生，何以天不我违乎？”答曰：“气是天地所生，至人能安身于天地之先，待其一生，而即来之，使天地不我觉。故《易·剥卦上爻》曰：‘硕果不食。’盖留其一阳，止而不进，将为返还之本，所以谓先天之学也。”</p><p>问曰：“剥者，以阴而剥阳，何能由剥返阳乎？”答曰：“剥者，天地顺行之造化，留一阳而不进。圣人逆运之造化，由剥而复，后天中返先天，用六而不为六所用。盖欲借阴以救阳耳！其盗机也，天下莫能知，莫能见。’”</p><p>问曰：“道在天地之间，光明正大，何以云盗？”。答曰：“天与人以气数，不过暂为借贷耳！借久必讨。于是天地乘人不觉，暗盗其气，盗尽则死。至人，善知造化者也，不待气尽，而乘天地之不觉，反盗天地之气，延年益寿。若不盗而明取，已为天地所觉；纵能逆而制之，幸而得之，已失真而获假。所以谓见之不可用，用之不可见；惟其先乎天，则天地在我术中，无不为我所用矣！”</p><blockquote><p>参证：先生此答，虽非杜撰，然非正论，尚泥世间所解盗字耳！若从《三皇析字玄解》，其义颇精。盗也者，物次于皿之义也。次，藏也，犹国之库藏，家之仓箱。在天则无极，在身则立窍。至人隐其名，故谓曰盗。循是说以解盗字，似为稳便。至如天地之与人气，气无声色，出之自然。人死气归，气自归元，地天收之，亦出自然。取讨且无存意者，而谓“天亦乘人不觉而取之”句有语病，是不脱子书家措词习气。况以道论，三才不但一家，直是一气，无出无入，何取何与？曰得曰失，人之拟议则然也。至人视之，三才一我，六合一心，物物件件，统藏无极；自无得失去取，收精遗粗，并无内库外库之隔也。第所藏有所，而主藏有司。取与亦然，有如取金于库，取画于堂，取马于厩，取衣于箱，取具于舍，取粟于仓，取食干厨，取薪于场。而各有所司者在，欲取欲与，如志而已，无庸颐指气使也。如是而还返先天，又何难焉？于此可悟夫欲仁仁至之意旨。无如学者不知自尽其心耳！何吝何悭，何在何讨之有？而曰：“地天不觉”似也，乃谓“在其术中”的是大语病。盖以还返造化之大道，而以‘味”字该之，不脱子书家法。况夫“觉”字，乃修养等等功法至要之旨，修到大成，不过圆觉而已。当人置身于先天之先，寂俟机兆而收之者，正以机气初形，乃为黄芽而有用，非乘地天不觉而行其窃攘。当人染欲元飞，造物收于无极，乃造物之爱道，亦是落叶归根之义。人知还返，求自复之，现现成成，犹是饥食渴饮于父母之前，无庸计取者也。义理如是，一杂子书家法，堂皇经义变成权诈。失之毫厘，谬之千里，措词可不慎乎？</p></blockquote><p>问曰：“人秉天地阴阳五行之气而生，则我为天地间之一物耳！何以能胜于天？而天在我术中乎？”答曰：“圣人之所以能胜于天者，以其有包罗天地之道也。包罗天地，在天地之外逆运，故能我命由我而不由天也。”</p><blockquote><p>参证：此说固有本，而其“所以能胜”之义，尚未彻底透示，乃是权说。学者要知三才之出，出自太极。两大与人，用秉一道。而两大以无心为体，我人以有心为用。原夫造化以无心寄之两大，而以有心寄于人者，以我人处其中耳！故凡造化之挽回，世运之升降，天地总其成而已也。盖此升降，乃顺气化。世有盛衰，运失其道。运道之权，权在乎人，不在两大。人能法道，道法自然者，人能静体气机之来，不及者补之，有过者损之。凡夫刚、柔、强、懦、温、凉、燥、润、滞、放，等等机来，总以致得中和，无有偏胜，则生杀当而进退宜。以之理运则运亨，以之理丹则丹结，斯不负道付人掌之职。天地赖以位，万物赖以育；以有是理，故人亦得称才而与两大并列为三。学人知有此理，则心心体道，不稍杂私，一如先哲，不小其身，不负其心。以此有心，造物付以治进而有之，非为一己而有也，乃是太极所有，而出藏于我也，故有谓“人为天地心”。世运之盛衰，人实使之，天地不与也。人有此职，是以一夫不获，若挞之于市朝，儒宗述之；渡尽众生，佛道任之；盖以实有是职是任也。先生所答，乃届后天权变说法，非经论也，不可不辨。况人在六合，渺如沧海粒粟，以秉有是心，受有是职，古哲任之不略推逊者，实见此心即天地元气中之元一；其大无外，其小无内；在道曰道心，在儒曰天心，在佛曰佛心；原非指夫肉团之心也，肉团之心能生血而已。至夫人定胜天之天，是后天非先天，谓道逆行者，非逆其道，乃逆返归元。按：即《左传》“逆女”之逆也，乃以术字贴道用。恐误后人，故为之辩云。</p></blockquote><p>问曰：“人力胜天之道，可得闻乎？”答曰：“道者，先天虚无之一气，为生天、生地、生物之本。圣功在虚无中着脚，故能天不我违。试观世人有犯孤寡、夭折、穷困者，或行一大德，立一大行，孤寡者反多子孙，夭折者反而长寿，穷困者反而富贵。德足胜天如是，道之胜天亦何足怪？”</p><blockquote><p>参证：所答是也。然于人能胜天一道，究未剖示。何不将虚空立脚之圣功明白示人？夫此一气生自太极，本无出入，何有来去？皆因人感而应。气无存心者，致运盛衰，感有偏胜耳！气不任其咎也。至人知之，立身于无，审心于虚。世人心感不可测，而天气之应，自必动现于虚际者。至人乃于机兆兆时，或生或杀，必有端倪，静审必得；乃为挽回于兆初，当迎当遏，绝不费力。世未之知，而我道冥全。是犹人寂省心，念起必觉；乃于兆际，或听或否，皆听自主，何待念行始为拂遏哉？盖以身乃气也，念动则气应，其捷如响。推之天人应感之速，亦如是者。应感而回，是之为胜。有何大作大用存焉哉？先生未之示，故为补述之。</p></blockquote><p>问曰：“修道亦积德否？”答曰：“如何不积德？道之不可无德，犹阳之不可无阴。德者，为人之事。道者，为己之事。学道之人，若不先积德，鬼神所恶，常有内魔蔽窍，不能深入。修道之土，若不先种德，天地不喜，动有外魔阻挡，不能前进。不论学道修道，以立德为先，逢凶化吉，遇险而安，决定成道。</p><p>盖道有尽而德无尽。古来仙真，成道以后，犹在尘世积功累行，必待三千功满，八百行完，方受天诏。《悟真》云：‘若非修行积阴德，动有群魔作障缘。’德岂可不修乎？”</p><blockquote><p>参证：所答是也。能事《吕祖三尼医世说述》，遵其“三尼医世”功诀，大可即身医世，不费一钱，不劳丝力，乃有位育天地实验者。溯为律宗秘宝，今已梓行寿世。有志大道者，可无《悟真》所云之忧，大得身世并益云。而先生未之述及，想亦未之闻耳！</p></blockquote><p>问曰：“真修行人一贫如洗，衣食皆十方而来，何有银钱以积德乎？”答曰：“积德不必定用银钱，无银钱之德，比用银钱之德更大。出家人‘方便’二字为最要之着：如苦己利人；言语老实；不诓十方；施药舍茶；修桥补路；引人作善……稍有益于人者为之，稍有损人者不为，俱是积德立行。如是行去，人缘已结，天缘有望，不但利人，而且利已。”</p><blockquote><p>参证：所答大是。上德下德者，皆先持行。如是三年，宿业可赎。然后从事医世，大功可得也。</p></blockquote><p>问日：“专一积德，无妨于修道之功乎？”答曰：“如何能妨？外面积德，内而修道；以德佐道，以道全德；道德并行，内外同济；圣贤脚踏实地之事业。而非若中下二乘，空空无为，执心为道之虚学也。”</p><blockquote><p>参证：窃按：医世大道，乃是即身以医世也，大是圣人脚踏实地大学问，是至道，非法力也。究其效验，实实落落，身安而世治者。但须开得玄关，方可下手。盖其所事，不外性命，而有德功并臻之验，是丹道之无上上乘。人志大道者请事可也。其中作用，以头为天，以绛阙为都会，以坤腹为闾阎。诀中至诀：意迎无极真气，降注腹心，透脊达背，以得心清气恬，遍体充和为宗旨，不计岁月，日行三次，功验不之问。盖以此宗乃无上大乘心学。按：即中庸大道。而以事清则迎乾，事和则迎坤，以此二气致之中和者也。是为寓德于道之实学云。</p></blockquote><p>问曰：“儒家存心养性，道家修心炼性，释家明心见性，三教圣人皆以心性立教。今云‘心不是道’，实有所不解。”答曰：“道是道，心性是心性，而非言心性是道也。夫所谓存心养性者，将欲行其道也。修心炼性者，恐有害其道也。明心见性者，乃欲全其道也。是用心性修其道，而非修心性即是道。况云存养、修炼、明见，则非空空无为矣！果其一空其心为道，则心即是道。修心即可长生，养心即可不死，又何必寻师访友求问真诀乎？”</p><p>问曰：“心既不是道，得毋在其心之出入乎？”答曰：“心为生生死死之根蒂，乃害道之物。修行人下手，先将此物斩草除根，方能一往直前，不被他挡路。圣人云：‘人心准危，道心惟微。’心之害人甚矣哉！”</p><blockquote><p>参证：按；即心死神方活之义，是指识心。下文所示，皆是道心。</p></blockquote><p>问曰：“道心独非心乎？”答曰：“道心者，天地之心，是心非心，空空洞洞，无一理不具，无一物能着，乃五行精一之神，曰：真阳、真铅、真种、黑虎、金公、真精、神明、水中金、坎中阳、他家不死方、九三郎君、灵明童子等等异名，总而言之曰：道心。</p><p>此心无形无象，无声无臭，世人罕得而遇；即或一遇，而不认真，当面放去。圣人以法追摄，从虚空中结就九还七返，超凡入圣。在儒则为中庸之道，在释则为一乘之道，在道则为金丹之道。后之缁黄，不知圣人一脉大道，妄言释道之理异于儒，何其愚甚！”</p><p>问曰：“金丹一乘之道，即中庸之道，何以孔子罕言命乎？”答曰：“罕言者，未尝不言，不过不轻言耳！盖命理幽深，其中有夺造化转生死之机，言之起人惊疑。然《大学》、冲庸》俱身心性命之学，其中有大露天机处，特人不自识耳！至于《赞易十传》，无非穷理尽性至命之学。后世不明大理，各争教门，彼此毁谤。彼乌知道义之门，即众妙之门，亦即不二之门乎？”</p><p>问曰：“孔子既言命矣！何以不并传火候？”答曰：“明卦爻，即是传火候。其吉凶侮吝之理，即抽添进退之实功。其中天机大露，在人自会之耳！”</p><p>问曰：“颜子在圣门，居德行之首，闻一知十，于夫子之道不违如愚，亦足以发，夫子深嘉。宜其能了命，何以短命而死乎？”答曰：“了命不了命，在道理上分别，不在幻形上讲究。未了道，虽生如死。能了道，虽死如生。盖所死者幻形，而不死者道。</p><p>颜子得孔子之道，居人不堪其优，而乐在其中；得—善则堂堂眼膺而弗失之，是已得先天真一之气，归根复命．不为阴阳所拘，到得圣人地位。自不爱此幻形，可以死的矣！现于匡人之厄，对孔子曰：‘子在回何敢死？’亦足以见生死由己不由天。</p><p>至于孔子‘不幸短命死’之说，是借颜子而勉众门人之意。果其短命而死，岂有明道而短命者乎？岂有使不短命之人而学短命者乎？言下分明，何得错误？”</p><p>问曰：“道成之后，寿与天齐，何以颜子三十二岁即死乎？”答曰：“成道以后，身外有身，是云：真身，又云：阳神。阳神乃金刚不坏之真身。道呈阳神出现，回视幻身，如一堆粪土，何足恋之？圣贤暂存幻身者，不过为修真身耳！其身既存，幻身无用，不弃何为？”</p><p>问曰：“孔子七十余岁而寿终，岂成道犹不如颜子之速乎？”答曰：“孔子以救世为心，将欲行道于天下，以斯道觉斯民。至西狩获俄，已知道不能行，又不忍大道绝世，故删《诗》、《书》，定《礼》、《乐》，赞《周易》，修《春秋》，以开后世之聋聩，聊以尽救世之愿。至于心愿已了，辞世而去。颜子道成，已有孔子前而救世矣！自无用力处，故不妨脱化而早去。”</p><blockquote><p>参证：生死得以自由，孔、颜皆能而不为，见之经书，先生岂不见及？盖必有为而言也。若从正论：畏匡一节，孔子信天，颜子亦信天，故能不惧不死；短命一节，乃正孔颜之顺命不敢逆天以自由，故死，故恸。若谓师在不敢死，父在可以死乎？是正颜子之不逆命，非关幻法之有无也。三教宗旨，学重立命，而正所以安命，故皆夭寿不贰，修身以俟之。先生自必见及此，而兹答乃尔者，盖必有所为也。况已于上答中示曰：“幻有死生，而道无死生。”后学可以会悟矣！无如世之修道学道者，各有私念而修而学耳！余复何言？盖世之忻慕，全在下文所叩，全是：“贪生”、“好奇”两大病。得吾先生后答，吾恐闻而退席者，不仅五千也，悲夫！</p></blockquote><p>问曰：“幻身不能成道，何以世传黄帝鼎湖跨龙升天，许真君拔宅飞升乎？”答曰：“实有此事，但不是这样说。金丹大道，是取坎填离，依坤归乾。道成之后，群阴剥尽，变为乾体，打破虚空，为大罗天仙。是所谓跨龙上天，而非言肉身乘龙而去一也。至于拔宅飞升之说，乃一子成道九祖升天之意。亦有大功大行，玉帝敕封思及全家，移居于天民极乐之国，受其天禄；或移家于洞天福地，避其烦恼。世人不知，以为飞升成仙而去。抑思神仙乃修炼而成。彼无修无证，如何得仙？于此可知拔宅飞升之说。</p><p>更有一等愚人，直以为房室屋宅一并拨去。试问，神仙皆在虚空之境，房屋土木重浊之物，虚空如何载的？况神仙包罗天地，何物不可得，而犹爱此尘世之土木乎？噫！幻身且弃，何恋土木？何不三思？”</p><blockquote><p>参证：余曾以是事叩之大虚翁。翁曰：“此道，千真万真，乃从假幻以炼真。始而化赤成白，既而化白成气，继则化气成炁，加炼归虚会道，以致自然，无非还返先天。然非今日那、明日此，乃是一时辰内功法，日计、月计、岁计乃成。方其道成遇举之际，纯是先天气凝之身，所服衣履，悉属气化，是故日中立而无影。吾尝三遇泥丸翁以叩之。答曰：‘汝犹昧夫还返之非妄？’余凝思间，蒙为一手取余巾，一手擎戴帽，嘱余俯察，惟见巾影，巾外一无有。余方惊异，复蒙以帽戴于余头，而以巾自戴，亦惟察见余巾，而余头影无帽。乃笑曰：‘汝可悟矣！然功从实实朴朴地下手，乃能还虚。微沙未化，微妙影在焉！’余因述叩拔宅一义，答曰：‘是有两门，一法一道，法幻道真也。香考古今拔宅升举者七十余所。而由道而升者，惟黄帝、桓玄与贞白也。他若伯阳、淮南、旌阳辈，皆假法以显道，实则避地海岛，加修还虚等等。道成与否，未可知也。是乃肉身偕宅而去者。若夫黄帝、桓立、贞白，乃是肉身冲举，余则皆蜕壳，共有八百余位。然非三官保举，玉诏诏升，不能幸举者也。而谓升尽幻法乎？可谓仙非凡证乎！”’我师所述如此，兹为补述，盖以证夫册籍所载。我师又曰：“拔宅圣功，功从卵守始。卵守功诀：以天地为法身，大气盘旋，下包地局，上包云际，由远缩近，行功不怠。一旦气罡合，造至罡气护身，风云不能侵，厥效见矣！渐至门启，蛇兽不能入，功更进矣！习炼不止，待时移居，亦自不难。然三千年内，惟伯阳魏祖、远游许祖两仙能之。而吾泥丸李老师以为道非切已，余故未之敢习。”又曰：“拔宅之举，古哲出于不得已而为之者，淮南旌阳盖已然矣！淮南三族遐举，八公之力也。旌阳以黄白积功，门下从之。因干天谴，拟以法度，乃以炭化歌伎试之。八百有零之众，克守三戒者，惟玉真、隐真等十人。故而长屿超迁，七百九十零一不得渡，乃有《龙沙谶文》遗世。戒律宜守，前车可鉴。”我师述之，盖非无意也，爰并附识于此。</p></blockquote><p>问曰：“幻身既无用，何以修行人，或有死后临葬，棺中失尸，或植中有竹杖，或棺中有衣履，岂非并幻身而带去乎？”答曰：“此不可一既而论。或有道成以后，脱离幻身，而法身显化于一方，积功累行，数十年间，功完行满，上朝玉帝，不露天机，示死而去。人不知妙用，见棺中无物，便以为肉身成仙。亦有道未成而避患，或用幻化之术，以拄杖、衣履代身，其身远遁，示其无迹者，亦非肉身成道也。</p><p>太上云：‘吾所以有大患者，为吾有身；及吾无身，吾有何患？’所以脱幻身者，去其思耳！”问曰：“亦有留形住世而不脱幻身者，何也？”答曰：“此亦不可一概而论。有道已成，功行不足而留形立功者；有了命未了性，不能脱幻身，而留形住世者。若性命俱了，功行完足就恋幻身，不肯舍去，此名‘恋家鬼’神仙之所不乐为也。”</p><blockquote><p>参证：按：恋家鬼，必是不明性学之顽仙。不惟性未了，而其命非天命之命，乃凭识神以固幻身一流。谓之了性命，是世论乃尔。否或志成无上乘，非恋形，乃炼形致无微沙幻形，乃为全受全归者。古哲有之，则不得以恋家鬼目之矣！此不可以不辨也。</p></blockquote><p>问曰：“了命不了性，就为幻身所累，何不了性而超脱乎？”答曰：“看当日所得乎师者何如耳！果其始终通彻，了命之后又了性，脱幻身出法身，自不容已。或有仅知命理，而不知性理，只可为陆地神仙，长生不死，虽要脱幻身而不能脱。倘自知还有向上事，访师问诀，明得末后一着，从有为而入无为，不为幻身所累。身外有身，形神俱妙，与道合真矣！”</p><p>问曰：“无为之道，乃上德全形之事，何以下德延命者，亦行无为之道乎？”答曰：“上德者，本原来亏，灵窟未闭，若得真诀，一了百当，直超彼岸。故行无为之道，而有为之事即在其中，性了而命亦全矣！下德者，先天已亏，百病俱发；纵得师诀，不得直下纯一；必须由渐而顿，由勉而安，到得了命之后，与上德者同归一辙，始可以无为矣！非言上德者只行无为之事，下德者只行有为之事也。</p><p>至于道之极处，有无俱不立，天地悉归空，不独有为用不着，即无为亦用不着。其所言有为无为，悉是就修下手处而论。不但上德、下德者下手有分别，即男女修行，下手处亦各不同。”</p><p>问曰：“男女下手处，分别如何？”答曰：“男子下手之着，以炼气为要。女子下手之着，以炼形为要。炼气者，伏其气也。伏气务期其气回。气回则虚极静笃，归根复命，而白虎降。炼形者，隐其形也。隐形务期其灭形。形灭则四大入空，剥烂肢体，而赤脉斩。</p><p>男子白虎降，则变为童体，而后天之精自不泄漏，可以结丹，可以延年。女子赤脉斩，则变为男体，而阴浊之血，自不下行，可以出死，可以入生。故男子修炼曰：太阳炼气，女子修炼曰：太阴炼形。”</p><p>问曰：“女子炼形不伏气乎？”答曰：“女子性阴，其气易伏，而赤脉最能害道，其所重者在此，故下手则在着重处用力。赤脉～斩，气自驯顺。非若男子性阳，其气难伏，譬如：优气三年，女子一年可伏。</p><p>果是女中丈夫，得师口诀，行太阴炼形法，三五年间，即可成道，其法更比男子省力。但女中丈夫最不易得。不易得者，女子刚烈须过于男子百倍之力者，方能济事。若与男子等力者，万万不能。”</p><p>问曰：“大道不分男女，何以男女有分别？”答曰：“其道则同，其用则异。盖以秉性不同，而形骸有别。故同一性命之道，而行持作用大有不同也。”</p><p>问曰：“赤脉如何斩？”答曰：“赤脉，本身后天之阴气所化，阴气动而浊血流。欲化其血，先般其气。气化而血返于上，入于乳房，以赤变白，周流一身，自无欲火炎燥之患。欲火消而真火出，从此稳稳当当，平平顺顺，保命全形，自不难耳！”</p><p>问曰：“金丹成就，吞而服之，女转成男，老变为童，此事有否？”答曰：“此言其理，非言其形。女子成道以后，剥尽群阴，变为纯阳之体，与男子成道相同，故曰：女转成男。老者成道以后，复还先天，成其纯阳之体，与童子圆满相同，故曰：老变为童。非言其变幻像也。”</p><p>问曰：“道既不关乎幻像，何以六根不全者，不授道？”答曰：“六根不全者，名为废疾之人，乃无用之人。道为天地所贵，窃阴阳，夺造化，是大圣人之事。彼废疾之人，安能作此惊天动地之事？”</p><p>不能作者，非不欲作，乃形有所限，气有所塞。若付大道，必将有用之宝，置于无用之地，决遭天谴，故不敢授。果六根不全，而行大功大行者，则指以性理小乘，使其修来去之路可也。至于金丹大道，决不敢授。此中秘密，惟闻大道者，自知之耳！”</p><p>问曰：“亦有六根全而不得命理，仅了其性者，彼岂不知有命理乎？”答曰：“命理，乃九还七返金液大还丹之道，万劫一传。若非真正丈夫，抱金刚之志，负圣贤之姿者不能得。而真师亦不敢传，即强欲传之，暗中鬼神阻挡。盖以其人非载道之物，传之匪人，泄天机也。</p><p>若性理守中抱一之道，即中下之流，德行之土，不妨度引以全形。盖以性理，乃自有之天机，无窃取造化之说，不大关系。然非其人，不得妄传。大抵学人上智者少，中下者多。故祖师以性理度中人，以命理度上智，因人而立教耳！</p><p>亦有传授之师，仅知其性，而不知其命者。亦有学人仅得其性理，而不知其命理者，不可一概而论。</p><p>问曰：“金丹大道，万劫一传，不几绝于世乎？”答曰：“所谓万劫一传者，是至尊至贵，不敢轻传之意。故人成道以后，不得其人，数百年在世混迹，必得其人而后去。如正阳得纯阳，纯阳得海蟾、重阳，皆数百年始得其人。古人谨慎如此，其不得妄传可知矣！紫阳三传匪人，三遭天谴，此又不得妄传之证也。”</p><blockquote><p>参证：钟、吕两祖了性命后，以未得传人，因而留形在世。吾宗知其驻世之由。禅宗不知，乃有“恋尸鬼”之讥。可见君子之所为，众人固不识也。此可补于留形辩后，得再识。</p></blockquote><p>问曰：“金丹大道，只付上智，中下之人必不可得乎？”答曰：“亦有得者，在人学之如何耳！果其脚踏实地，为一大事，自卑登高，由浅及深，愈久愈力，苦尽甜来。真人一见，必喜接引。若本来自已根行浅薄，又无大志，如何能闻金丹大道乎？”</p><p>问曰：“学道亦有法乎？”答曰：“修行成败，全在学上走高低。一处不到一处迷，一事不知一事难。虽赖明师传授，还要自已会悟。未闻道之先，要象个为性命之人。为性命者，酒、色、财、气，一无所累，贪、嗅、痴、爱，一概抛却；除道之外，别无所计，真心实意亲近有道之土，如敬天地神明，毫无欺心；再加苦志立德，努力积行，不到明理之后，势不休歇，虽终身不能明，亦不懊悔。如此居心，圣贤暗中接引，真师亦自喜欢指点。</p><p>今人不实心学道，即通明人，亦不肯低头；即低头，三朝两日，即便要道；稍不如意，以为无缘，即便远去。平生又不积德立行，专在衣食上留心，世事上打闹；争强好胜，贪嗔痴爱，无一不备；偶得旁门小事，如获至宝，自满自足；即有高人在前，亦自负有道，不肯就正；欺心如此尚欲得真道乎？</p><p>若是至人，一出头来，便异于人，又有志又会学，又老实又聪明，不肯空过岁月，自误前程。故道光明心见性之后，自知还有那边事，又必访求明人，卒得杏林之传，以成大道。吕祖三次还丹未成，后得崔公《入药镜》而大丹始就。彼二公者，皆虚心而有受益之效。后之学者心高气傲，予圣自雄，不肯着实为性命，专弄虚头，犹欲妄想神仙，不是求福，反是折福，何其愚也。”</p><blockquote><p>参证：按：答述吕祖以崔公《入药镜》而还丹始就。玄乎？玄乎！可与知者道，难与俗人言。若作公案看过，熟读其书，不会其题，鲜不沉水入火，自取灭亡也；知其题而昧虚心，与夫高傲自雄，仍必当面错过，而有宝山空回之叹。其病乃在不肯着实为性命，专弄虚头耳！虚头者，我道身无极中一之头，乃是三才、八公之一。悬于须弥峰顶，顶下之物，人知取以入药，安于镜后，炼归镜前；斯不犯着，又不落空，吞则服之，乃谓之得，乃谓之成。此是吕祖炼得崔公《入药镜》而丹始成之公案。余忆我师太虚翁曾发立论，谓有如此玄义，然曾又有玄谓：玄关洞开，世财空乏，此宝得来，不有以配，则亦必有沉水入火之虞云云。余故来补斯答之后，以证悟元予答，非无口授。后答云云，殆有未敢显泄焉耳！</p></blockquote><p>问曰：“目祖三次还丹未成，岂所得之不真乎？”答曰：“吕祖之道，得于正阳真人，千真万真，不真如何能还？特已还而仍失耳！</p><p>夫修金丹之道，采药须知老嫩，炼药须知止足，结丹须知凶吉，温养须知抽添，脱丹须知时节；更有药之真假，数之多寡，用之逆顺。有等等难能之事，倘差毫发，失之千里。</p><p>吕祖还丹三次未成，必火候细微，有见不到处，故当面错过，得而复失。所以学人学道；须要彻始彻终，通微达妙，一无所疑，方可下手，临炉无差耳！”</p><blockquote><p>参证：按：上述等等，以吕祖之圣．必能通微达妙，安有火候细微之失？其必前示功法，特少崔公入药之镜。以镜个中，先天不之凝聚于中，后天不因以化，是亦名为专弄虚头。不有真阴以济，而真水真火不会，其物不化，安得为我而聚存哉！吕祖之失以此。既得其书，顾名知义，用以炼之，且以结焉。吕祖盖以清净入手者，自得崔公《入药镜》，用以弄虚，虚自全归，仍不失夫清净宗旨，玄乎？玄矣！书名之妙乃如此，悟元子知之而未敢为从学者述，第于此答而逗以“一无所疑”四字，为知音从学者道焉！大道之轻泄又如此。</p></blockquote><p>问曰：“始终通彻，下手修为，即可成道乎？”答曰：“大匠诲人，能与人规矩，不能使人巧。师所授者，不过指其真药真火，大关大窍。至于用之巧妙，行之急缓，成之迟速，在学者力量大小，志气锐弱，性根利钝耳！故大道作为之法，有上、中、下三法，在人量力而行之。”</p><p>问曰：“三法为何法？”答曰：“上等法乃自在法。中等法乃权度法。下等法乃攻磨法。</p><p>自在法者，顿悟圆通，一了百当；净倮倮，赤洒洒，圆陀陀，光灼灼，行住坐卧不离这个；如明镜止水，无物不照，无物能瞒；从容中道，安而行之，天人合发也。</p><p>权度法者，后天中返先天，顺道中行逆道；以真化假，借假全真；随机应变，因事制宜，利而行之，内外相寄也。</p><p>攻磨法者，秉性鲁钝，识见不大；必须心地下功，全抛世事；苦其心志，劳其筋骨，饿其体肤，千磨百炼，择善固执；苦人之所不能苦，受人之所不能受；人一能之己百之，人十能之己千之；从一切艰难苦恼处狠力作造，忽的露出本来面目，从此直下实落功夫；与上中之法同一接辙，此勉强而行之，以己求人也。</p><p>三法，皆古来仙真口口相传之秘诀，教人量力而行；不能行上法者，行中法；不能行中法者，行下法，总以了性了命为归结。出此三法，再无他法矣！”</p><blockquote><p>参证：按：此答，太上复生，不易其言也。然皆以炼心功夫入手，而保命在其中。即此一答，先生之功大矣哉！性学至此，其命学必等中上。从此晋参崔公《入药镜》，一炼必得，而况中而上者乎？余等只宜从事下法者也。噫！学者要知根器如邱祖，尚从下法入手，况根器不及邱祖万万平？闻之先师太虚翁。翁谓：“邱祖太乙临凡者，而受大难七十二，小难无其数，跌死、冻死、饿死，不在小难之中；凝然顺受，卒中金阙选仙，升证天相，为万世师。五祖籍封帝君，旁及刘祖，亦加帝号。吾辈何人，敢以下法为苦乎哉？”先师又谓：“邱祖道成应阙，悲恸不能起。吕祖奏曰：‘邱某自以太乙临凡，尚受折磨乃尔，世人根器浅薄，不胜其磨，则道统难有继承，是以恸。’玉帝慨然慰曰：‘世人有尔三分，证果与尔等。上界天仙，不期稽首，若崩厥角。’祖乃谢恩而退。有此公案载在《道藏》，此后学之大幸，然不可执以自慰者。”先师语及此，先师能不以自慰，其重戒后学也深矣！余故录以自警云。</p></blockquote><p>问曰：“闻之仙有五等，皆此一道乎？”答曰：“不是一道。炼九还七返金液大丹，了命了性，成金刚不坏之体，千百亿化身，隐显不测者，天仙之道。即万劫一传之道。以后天中返先天，还无返本，归根复命，凝神聚气，留形驻世，长生不死者，地仙之道也。受三甲符篆，炼上清三洞妙法，飞云走雾，避三灾八难，来去无碍者，列仙之道，南宫护身之道也。修真空之性，极往知来，出阴神而尸解，不落恶趣者，鬼仙之道，即以道全形之道也。降伏身心，保养精气，驻世而无苦恼者，入仙之道，乃培植后天之道也。</p><p>此五等仙，惟地仙再进一步，行无为之道，即可到列天仙之位。其余皆有劫数，欲证天仙，尚有许多层次隔碍，无金丹之术点化，万难有成。”</p><blockquote><p>参证：闻之先师太虚翁曰：“修行人能得太极交生之物为圣胎，谓之天仙；得自地天生之物为圣胎，谓之地仙；得自虚空真阴真阳之元作圣胎，谓之神仙；得自生龙活虎空虚交生之物为胎者，谓之人仙。更知加迎太极之一，以点化之，是谓水仙，变化莫测，稍亚天仙，非仅不坏已也。</p></blockquote><p>问曰：“成圣、成仙、成佛，皆曰：成道。何以曰：金丹，又何以曰：九还七返金液大还丹？不曰道而曰丹，何也？”答曰：“道者，先天浑然一气，太极之谓也。丹者，圆满无亏，活活泼泼，以象太极。丹即道，道即丹，其名有二，其理则一。</p><p>金之为物，亘古今而不坏，与天地而并久，取其坚也。九者，金之成数；七者，火之成成数，皆属于阳。返还者，复于纯阳无阴之地也。道本无为，而法有作。因其无为，阴阳变幻，不能无亏缺。圣人用法修持，金火锻炼，既能使亏者复圆，又能使圆者永久不亏；还其太极，还其无极，而至于无声无臭，寂寥之境也。天地有坏，这个不坏，故曰：九还七返金液大还丹。曰丹者，是因经火煅炼而名之也。”</p><p>问曰：“修此大丹，动处好修，静处好修乎？”答曰：“道通寤寐，道达幽明，动静不拘。至于大修行人，活活泼泼，外圆内方，何妨在市居朝？”</p><p>问曰：“在市居朝，未免有人情世事，何能一心修道？”答曰：“在市居朝，正好奋大用，发大机处，乃上等作法。盖金丹在人类中而有，在市朝中而求。古人通都大邑，依有力者为之，正在此耳！”</p><p>问曰：“道在虚空，又在人类中、市朝中，何也？”答曰：“惟其在虚空，所以百姓日用而不知。如其知之，行住坐卧，俱是道也。人类中正好修持，市朝中最好作为。岂静处安身，万法皆空，始为道平？”</p><blockquote><p>参证：处市居朝，大修行人，隐有大作用。但处市为德，而居朝为行；德无行不德，德而有行，道乃成也。悟元子言之，而此中另有道用在，未必有如余昔所闻。盖余所闻：德乃无上大德，行乃无极大行；不费一钱，不劳丝力，立而行之；杂处侍人广众之中，绝无异同。人故无得而拟议者，自朝至暮中惟处市不处，加入虚寂；不朝居朝，如包六合；有时而德行相济，随愿并成；有时而专修一德，德足乃修其行；有时而专修一行，行就乃完其愿。古哲行之，个中妙行，不外《三尼医世》，而神事黄帝《阴符》、文昌《阴骘》。究其入手要诀，出自《清静妙经》。人不得而知，己惟尽心以行。此余之闻于鸡足真人者，谓其律宗世修之常道云。</p></blockquote><p>问曰：“行、住、坐、卧，俱是道，何以又有炼睡之一事？”答曰：“炼睡是初学之事。凡人睡卧，神入阴窟，气散四肢；梦寐颠倒，罟镬陷并，无不投之。日所积者，不如夜所耗。故必打炼睡魔，使心神居室，清气上升，浊气下降，庶得行道无阻。</p><p>古仙云：‘睡了一时，死了一时。睡了一日，死了一日。日日有功，无睡千日，便了事也。’又云：‘一年不睡，下结丹；二年不睡，中结丹；三年不睡，上丹结。’此为的言，若虚时生白，神明常照，虽寐犹寤，不妨去睡。《参同契》云：‘寝寐神相抱，觉寤候存亡。’此不为睡害事也。不到此地，不可睡。前辈蜀地国清者张翁湟中——睡仙张翁俱是初而炼睡，后而长睡，此炼睡之证也。”</p><p>问曰：“上丹、中丹、下丹、丹有三乎？”答曰：“总是一丹，分而言之。下丹者，炼精化气。中丹者，炼气化神。上丹者，炼神还虚。三丹之名，就层次而言。到得还虚地步，精气神混而为一气，是为金液大还丹也。经书‘三田’、‘三关’之说是此意。”</p><blockquote><p>参证：按：丹法，并非今日炼精，明日炼气。后日炼神也，一刻之中具此三法者也。即如一部丹书，从头至尾，层次虽多，亦非今日行一层，明日行二层，皆在一刻之中经行勿缺者也，故能得无偏胜之虞，然而大非关限未通者能如是。盖关有前三、后三。通关，所以理任督也。前三，所以理任脉。后三，所以理督脉。任通乃可理督。其理如此，然情实不然，还直即吸即呼以理之。按吸，吸自海底阴跷穴。自穴逆吸，透尾经脊，逾枕达巅，入于天谷。巅即昆仑，人头是也。天谷即人脑之中，乃上丹田也。即自脑中下降，自鼻至上唇，乃与任合，会于华池。地乃舌底，故人中为华池，是乃理督之成法。呼则起自华池，顺经重楼，即胸堂。从此达中黄，即中丹田。从此达腹，驻于脐后深处，处曰：气海，即是下丹田。从此达阴跷穴。穴在粪门之前，卵囊之后，乃任督交聚处，是为进任之成法。盖皆以意导气，由想合道，乃初学通关必用之成法。吕祖曰：“三三通，一半功，神而通之闲巽风。”巽风即鼻息。心静致极，息微若闭，导成胎息之法。道至胎息，乃是三三通后之神功，盖非别有神功也。学者初事通关，且循吸呼意导入手。关限已通，三田不芜，功加虚极静笃，则此胎息已泯，乃为真息息。息者，止也。功造真息亦息，百脉亦停，六腑五脏，成安咸泰，一点先天乃从此步收得者也。学人要知曰停曰息者，乃言精细之极，不觉其起其止耳！乃正此气周行一身。全部丹书细微层次，统于此一刻中，周行无缺。丹书所谓夺尽造化之大作用，切莫轻视。如是日行岁事无间，天仙且必成，况其亚次乎哉？其诀不外“二化”、“一还”与“二合”也。今且节节步步，返而又返，日计不足，月计有余。《易》：“不远复。”又曰：“不恒其德，或承之羞。”活活泼泼，存乎其人。学者念诸。</p></blockquote><p>问曰：“精气神，后天乎？先天乎？”答曰：“是先天。《心印经》云：‘上药三品，神与气精；恍恍惚惚，杳杳冥冥；视之不见，听之不闻；从无守有，顷刻而成。’岂可以后天有形之物视之？</p><p>故大修行人，炼先天元精，而交感之精，自不泄漏；炼先天元气，而呼吸之气自然调合；炼先天之神，而思虚之神自然走静。先天成，后天化。学者努力修持，方能有验。否则，后天且不保，而况先天乎？”</p><blockquote><p>参证：先生此答，圣人复起不易其言也。盖此从无守有，是还返之要诀。是以无为万物之母耳！按：此句似将经文“存”字改了“从”字。然存则自然，而从则着意。初学必由从而能存者，故不必从经文，仍改存字，此正先生有意而改，并非误笔也。</p></blockquote><p>问曰：“既云顷刻而成，又云炼精化气，炼气化神，炼神还虚，何也？”答曰：“顷刻而成，是得药之效也。炼精、炼气、炼神，是渐修之功，火候之妙。”</p><p>问曰：“三品大药，皆属先天，金丹即此三药而成乎？”答曰：“三药虽属先天，然无形无象，犹属于阴，不能结圣胎。须得虚无先天真一之气点化方能无形生形，无质生质，而三药变为纯阳矣！”</p><p>问曰：“无形生形，无质生质，则圣胎有象乎？”答曰：“是法相，不是色相。法相是相非相。盖一气从虚无中结就，又名阳神。此神聚则成形，散则成气；入水不溺，入火不焚；虎兕不能伤，刀刃不能加；出入无碍，非若色相大患之身也。”</p><p>问曰：“有出阴神者，何也？”答曰：“即玉液还丹。了真如之性者，真如性了，用志不分，乃凝于神；久之静极神出，顷刻千里，极往知来，但鬼仙耳！无影无形。若欲有形，还要改头换面，来世参访高明，修金丹大道而能之。故大修行人，了得玉液还丹，即修金液大丹，期归于纯阳无阴之地而后已也。”</p><blockquote><p>参证：闻之先师太虚翁曰：“鬼仙造成，而未脱色身者，知有无上大乘，而进求金液大丹，尚有捷法：但须虚寂身心，泯其气觉，塞其闻见，绝其思虑，一如婴儿未孩之时，专志诚迎无极真一，则此金液大丹，自必旋得。而宛如梦觉一般，拨发自然真火，不武不文，载炼载养；一旦阴化纯阳，天仙可学。然须预置有无存亡勿问，遇惊勿惊，遇喜勿喜，湛寂之外，概以梦幻泡影视之，庶得真一常存，后天得因而化。因者，依也，依此无极所降真一也。原此降一，乃属金液之母，能化身明。身阴乃是吾身之三宝，在身曰：先天，在极曰：后天，尚是阴物，法惟依一乃化者也。然功至此，身中识力，必觉大减，勿因怠惰。其时，始若不支，渐复其初，已而渐入泰安，四肢加旺，神色光润，两目有光。如是，加迎天罡，返照我身真一，则自身一日生。诚持不间，岂仅一元全复，而世财充满。他日缘到，大还丹降，万无沉水入火之虞也。”又曰：“鬼仙成道，不加等等功法，一旦劫临，四大非我有，无舍得安，不欲迁移，另开生面，何可得哉？”先师遗论有此一则，谨为录附此答之后，以补悟元子所未及，学者参证可也。</p></blockquote><p>问曰：“世之投胎夺舍，移居旧住，即此阴神乎？”答曰：“不是。真如之阴神，即是元神。以不能了命为阴耳！至于投胎夺舍之流，乃专弄识神，守轮回种子，与大道绝不相关，故出此入彼，生死不息。其异于常人者，不能择住处，不入异类耳！至于明心见性，入定出神，彼安能之？”</p><p>问曰：“了性未了命，来世生来迷否？”答曰：“有迷者，有不迷者。不迷者，生来自知性理，又求大丹之事，完成大道。迷者，失其故路，必须明师指点，方能会悟前因。如明时状元罗真人，若非乃翁提点，亦几乎忘之矣！虽迷而犹有宿根在，故一提即醒。若无宿根，虽提不醒。不但能了性者如是，即有志之士，终身学道，未遇明师，死后转生，亦带宿根。一出头来，自知有此一件大事，仍在道中研磨，千方百计，一心好道修行，不爱荣华富贵者，皆是有宿根之人。若无宿根，纵彼孤寡贫穷，艰难百端，甘于困死而不爱入此道也。”</p><p>问曰：“修性者欲完大道，总要再来人世。修命者与天同寿，必不来矣？”答曰：“亦有来者。以术延命之道，非真实大丈夫不能得，非天纵之上智不能行。虽能得之，还要祖上积德深厚，自己功行重大，有无数天缘结聚，方能无阻无挡，顺顺序序，了此大事。倘祖上无德，自已宿根不深，虽能勇往直前；或限于事之未就，而数已尽；或阻于功之方用，而魔障早来；往往有法无财，有道无力，抱道而亡者甚多。然虽未成道，而来去分明，与凡人大不相同。</p><p>亦有半功而亡，亦有未半而亡。半功而亡者，再世必系生知。未半而亡者，再世亦必志道。故学道者，须要知得自己有宿根，不要自暴自弃，而一失人身，万劫难也。”</p><p>问曰：“生知者，可以不求师而自即能修持乎？”答曰：“虽是行知，还有迷处，不遇明师指点，亦不成道。若遇指点，顿悟圆通，一了百当，下手修为，无不成道者。</p><p>吾曾遇生知者有二：一系江苏顾公，一系陇西汪公。顾公以宦途所迷，汪公以利途所迷。虽知而不以性命为重，此其所以迷也。如二公者，必定祖上无大德，自己缺功行，所以牵缠不断，跳不出罗网，来生又不知何如？可不惜哉！后学者，可不及早积德乎？”</p><p>问曰：“弟子亦有宿根乎？”答曰：“尔无宿根，焉能闻大道之名？焉能闻大道之说？有宿根，无宿根，尔亦不知。吾有数语，尔自知之。”即说偈曰：“前生尔姓袁，今生尔姓路。姓袁名成德，姓路名我固。此是前后因，仔细认脚步。言下甚分明，早悟须早悟。”</p><p>弟子言下大悟，即跪而献歌曰：“悟得前身与后身，他人是我我他人。打开混沌入灵窟，看见原来一点真。一点之真如露电，无头无尾又无面。柱天柱地难思量，恍惚杳冥中有变。幸蒙恩师暗点破，才识这个古董货。眼前就有真面目，何劳别处立功课？”</p><p>师徒问答之间，不觉东方发白，大地生光。众弟子各去伺事。悟元子亦独步于洗心亭矣！</p><h2 id="后编"><a href="#后编" class="headerlink" title="后编"></a>后编</h2><h3 id="先天精气神"><a href="#先天精气神" class="headerlink" title="先天精气神"></a>先天精气神</h3><p>紫清翁云：“其精不是交感精，乃是玉皇口中涎。其气即非呼吸气，乃知却是太素烟。其神即非思虑神，可与元始相比肩。”是即所谓元精、元气、元神也。精气神而曰元，是本来之物。人未有此身，先有此物，而后无形生形，无质生质，乃是从父母未交之时而来者。</p><p>方交之时，父精未施，母血未包，情合意投，其中杳冥有物，隔碍潜通混而为一，氤氲不散。既而精泄血受，精血相融，包此一点真，变化成形，已有精气神寓于形内。</p><p>虽名为三，其实是一。一者，混元之义；三者，分灵之谓。一是体，三是用。盖混元之体，纯一不杂为精，融通血脉为气，虚灵活动为神。三而一，一而三。所谓上药三品者，用也；所谓具足圆成者，体也。不得言三，亦不得言一。学人多不知三而是一，一而是三；或抱元守一，而落于着空；或炼药三品，而失于执相。执空执相，皆非还元妙理。</p><p>还元者，即还元精、元气、元神也。若欲修道，先要知此三物在混元中潜藏。离乎混元，便非先天精气神本体；失却本体，不是元物。</p><p>《心印经》曰：“上药三品，神与气精；恍恍惚惚，杳杳冥冥；视之不见，听之不闻；从无守有，顷刻而成。”曰恍惚，曰杳冥，曰有无，则为无形之物可知。惟此元精，如珠如露，纯粹不杂，滋润百骸；元气如烟如雾，贯穿百脉；元神至灵至圣，主宰万事。知之，可以延年益寿，长生不老。学者若能识得此三药，则修道有望。</p><blockquote><p>参证：学者能自混元中体认三宝，自可不误。况已慈示“滋润”等等，无而非无之义，了如掌文，足以体得。得而守之，自不落于着空。能省“从无”一诀，自不落于执相。古哲要言，全贵神领，闻而不会，皆足自误者也。读此则而仍执相执空，吾未如之何也已矣！</p></blockquote><h3 id="后天精气神"><a href="#后天精气神" class="headerlink" title="后天精气神"></a>后天精气神</h3><p>后天之精，交感之精。后天之气，呼吸之气。后天之神，思虑之神。三物有形有象，生身以后之物。</p><p>男女交媾，精血融和，结为胚胎。胎中只有元气，并无呼吸之气。及其十月胎完，脱出其胞，落地之时，哇的一声，纳受天地有形之气，入于丹田，与元气相合，从此，气自口鼻出入，外接天地之气以为气，此呼吸气之根也。</p><p>后天之神亦于此而生，此神乃历劫轮回之识神。生时先来，死时先去；转人转兽是这个，为善为恶是这个；生来死去亦是这个；出此入彼，移旧住新，无不是这个。当落地哇的一声，即此神入窍之时也，所以婴儿落地，不哇者不话，盖以无神入窍也。初生之时神气相御，以为后天根本，生长幻身。</p><p>至于交感之精，尤系后有之物。在母胎时无此精，初生身亦无此精。及至二八之年，元阳气足，满而必溢，极而必返；阳极则阴生，阴生则阳消；阴气用事，阳气退位；无形之阴，又生有形之阴；肾中窍开，真水亏而欲火潜生；稍有触动，其火上炎，蒸炙一身，激发百骸血脉，五脏六腑津液，尽皆沸腾，上涌聚会于头顶百会穴。此穴乃百脉聚会之处，其气血从此穴下降夹脊，至肾俞，过后始化而为白，过尾闾达阴窍始泄焉！此精不但生时并无，生后亦无，特气血所化耳！其肾窍不过是出精之门，精何尝在肾也？</p><p>所谓交感之精者，因有交有感而有精，不交不感即无精，至于梦遗，亦由感而有；间有不感而遗，是肾虚而血脉不固，邪火催逼而出之，此交感之精之所由来也，当阳极生阴，不但精从此有，即思虑从此而发，呼吸之气从此而暴。</p><p>学者需要识得此三者，皆生身以后所有，而非生身以前之物。以生身以后之物，欲保全性命，延年益寿，超出阴阳之外，能乎否耶？学者当三思之。</p><blockquote><p>参证：谨按：此身三物，古哲惜之，以能还返，则三可返一，后而非后矣！究其功法，不外“从无”两字也。</p></blockquote><h3 id="先天真一之气"><a href="#先天真一之气" class="headerlink" title="先天真一之气"></a>先天真一之气</h3><p>缘督子曰：“先天之气，自虚无中来。”《悟真》云：“道自虚无生一气，便从一气产阴阳。”道光云：“有物先天地，无名本寂寥。能为万象主，不逐四时凋。”此皆言先天之气为生物之祖气，乃自虚无中来，为万象之主，天地之宗；无形无象，无声无臭，视之不见，听之不闻，抟之不得。然虽无形而能生形，无象而能生象。以言其神，为不神之神；以言其气，为真一之气；以言其精，为真一之精，又名真种，又名金丹，又名他家不死方；非后天呼吸气、思虑神、交感精可比，亦非元精、元气、元神可同。</p><p>盖元精、元气、元神，在后天则为阳，在先天还为阴。非若先天真一之气，历万劫而不坏，超群类而独尊；生死不拘，有无不立；为后天精气神之根本，为先天精气神之主宰；乃至阳之物，天上之宝，人罕识之。盖此物不在内，不在外，不落五蕴八识，不在五脏六腑，不在六根门头，不在百骨穴窍，而在乎玄关一窍；有意寻之则着相，无意守之则着空；思之不得，议之不可；本来自有，因阳生阴。走于他家，不为我有。</p><p>至人用法追摄，以实形虚，以有形无；激而有象，从虚空中来；采而修之，以阴符阳火煅炼成丹，结就一粒大如黍米，吞而服之；点先天之宝，以无生有；化后天之物，转阴成阳；三尸五贼，尽皆灭踪；八万四千毛神，俱化为护法。故曰：“一粒金丹吞入腹，始知我命不由天。”</p><p>迷人不知此先天真一之气，是生物之祖气，是鸿蒙未判之始气，是混沌初分之灵根；或以元气为先天真一之气；或以丹田呼吸之气为先天真一之气；或以抱一守中，为守先天真一之气；或以观空止念，为观先天真一之气；更有一等地狱种子，炼五金八石，采红铅梅子，以为服食先天真一之气；种种歧路，岂足以语先天真一之气乎？</p><p>夫先天真一之气，是混元祖气，生天、生地、生人物；其大无外，其小无内；动静如一，阴阳混成；在先天而生乎阴阳；在后天而藏于阴阳，乃真一而非假一。抱守真一，真一岂可抱守哉？如可抱守，则非真一；而所抱守者，必是假一，观止真一，真一岂可观止哉？如可观止，则一非真，而所观止者，一必是假。至于千门万户，诸多旁门，俱是认贼为子，弃正从邪，并不知真一之气为何物色。无怪乎到老无成，而落空亡矣！</p><p>悟元初遇龛谷老人，示以修真大道，诸事显然。惟于先天之气自虚无中来之语，因自己所见不到，模糊十三年之久，阅尽丹经，究未知其端的。后遇仙留丈人，抉破源流，咬开铁弹，言下分明，了然于心；始知虚无真虚无，真一是真一；不于我有，不从他得；不可言象，不可画图，以意契之，以神会之；放之则弥六合，卷之则退藏于密；通天彻天，为圣为贤，成仙作佛，皆出于此。若人知得此先天真一之气，则大本已立，其它皆余事矣！所以古仙云：“得其一，万事毕”也。</p><blockquote><p>参证：得诀以修，头头是道。古仙云：“处处绿杨堪系马，家家门阃透长安。”欲寻真一，诚行自得，但不深造自然，万无幸得之理。盖以悟元子所论之道，是为先天大道，纯以还元为事。苟不置此身心于先天之先，玄关不开。故按：悟元所示功诀，不造自然，先天不现，而所得不真，果能抱守止观，功从先天之先下手，而深造自然地位，则其全神，已证其一。以一求一，易如反掌，焉有得假作真之弊！据余所闻，按此所示，其当必戒者——“红铅梅子”、“五金八石”二门。古哲备行，法惟用作种媒，盖有勾玄大妙用也。若作服食用，断非神仙家法，故须力辟。二门之外，门门堪以证果，但当均以从无为则者。从无次序，还当循夫内观、外观、远观；造至空无所空，寂无所寂，然后晋求圣道，打破虚空，则与虚空先天真一，不二不一矣！是为能得先天真一之道，是余得之于太虚先师，且曾印证于鸡足真人者，述以补夫悟元先生所未道云。</p></blockquote><h3 id="真假身心"><a href="#真假身心" class="headerlink" title="真假身心"></a>真假身心</h3><p>今人皆曰身心，只知幻化之身心，而不知真正之身心。舍真从假，无怪乎寿数未尽，而身心早累，形如生人而魂入鬼窟矣！何则？幻化之身，肉身也。幻化之心，人心也。眼耳鼻舌身意，俱幻身之所出。喜怒哀乐爱恶欲，皆人心之所出。六根门头，样样足以丧生。七情妄念，件件能以致死。磕着撞着，便自发作。不至伤害性命者，有几人哉？若以幻化身心为真实，是以贼为子，以奴作主。一旦天不假年，身在何处？心在何处？其为幻化之物也无疑。</p><p>至于真正之身，法身也。真正之心，天心也。阴阳五行，法身之所出。婴儿、姹女、木母、金公、黄婆、珊瑚、砗磲、水晶、碧玉、黄金、天心之所生。五性因缘，俱皆成道之种。五般至宝，尽系炼丹之财。釆之修之，起死回生，返老还童。但此法身天心人多不识，所以法身埋没，幻身用事，天心退位，人心当权。以故，生生死死，轮回不息，无有了期。</p><p>夫此法身上拄天，下柱地，无头无尾，无背无面，中立不倚。以言其刚，则粉碎虚空；以言其柔，则万化俱息；以言其坚固，则入水不溺，入火不焚，入金石无碍，虎咒不能伤，刀兵不能加，是命之所寄也。</p><p>此天心不垢不净，至虚至灵，寂然不动，感而遂通。以言其静，则无声无臭；以言其动，则至神至妙；以言其形象，如偃月，如仰盂，如黍珠，不色不空，即色即空，不有不无，即有即无，是性之所寄也。</p><p>知此身心，以修性命，则了性了命易如反掌。所以古人道：“都来身心两个字，隐在丹经万卷书。”果是幻身人心，明明朗朗，虽愚夫愚妇皆知，何故万卷丹经隐而不言？其所以隐者，必有秘密难言处，岂可以幻化身心目之哉？噫！身心岂易知乎？苟不下数十年穷理功夫，法身不易见，天心不易明；身心不知，性命何修？学者勉之。</p><blockquote><p>参证：按：此真身真心，人人具足，迷者失之，悟者自复。古哲授有追摄等诀，或即身以事复，或设媒以引还，所以克复克还者，真幻同出于一，分后分先，辨之极易。一乃体也，元乃用也；从用则落后，从体则返先。学者体此，则亦孰为体孰为用，论之详矣！其所谓秘密难言者，盖指深耕置种，借假还真，等等摄追妙用耳！然岂外乎身心？但宜辨真幻于此中，则行有指南，头头合道矣！</p></blockquote><h3 id="真假性命"><a href="#真假性命" class="headerlink" title="真假性命"></a>真假性命</h3><p>《易》：曰：“穷理尽性，以至于命。”古仙云：“修性不修命，万劫阴灵难入圣；修命不修性，犹有家财无主柄。”此皆为性命双修而言也。然性有性之理，命有命之理，非穷理功夫不得而知。</p><p>特以性有天赋之性，有气质之性；命有天数之命，有道气之命。天赋之性，良知良能，具众理而应万事者也。气质之性，贤愚智不肖，秉气清浊邪正不等者也。天数之命，夭寿穷通，富贵困亨，长短不一者也。道气之命，刚健纯粹，齐一生死，永劫长存，天地不违，阴阳不拘者也。</p><p>天赋之性为真，气质之性为假；道气之命为真，天数之命为假。真者先天之物，假者后天之物，先天在阴阳之外，后天在阴阳之中。此真假不同，性命有异。修道者若知修天赋之性以化气质之性，修道气之命以转天数之命，性命之道得矣！</p><p>且性者，心之所生。心为神舍，心明则神清，神清则性定，所以道性之造化系乎心。命者，人心之一叩，叩则必应，应则气活，气活为命蒂。人即身也，所以道命之造化系乎身。命属他家÷性属我家。先求他家不死之方以立命，后求我家原有之物以了性。身心不二，性命一家，而性命俱了。</p><p>旁门外道不知何者是命，或以后天之气为命，或以肾中浊精为命，或以令为命；不知何者是性，或以灵明知觉为性，或以顽空寂灭为性，或以秉受气质为性；是皆言命而不知命之窍，言性而不知性之宗者也。</p><p>何为性？不识不知。顺帝之则即是性；圆陀陀，光灼灼，净倮倮，赤洒洒，即是性；乾遇巽时观月窟，月窟即是性；无欲以观其妙，妙即是性。何为命？男女媾精，万物化生，即是命；恍惚中物，杳冥内精即是命；地逢雷处见天根，天根即是命；有欲以观其窍，窍即是命。穷得此性命，方是知性命；知得此性命，方能修性命。噫！知者且稀，而况修者乎？学者何不早辨之？</p><blockquote><p>参证：所有性命，盖已和盘托出矣！诚非下数十年苦功，不能了了。</p></blockquote><h3 id="先后天阴阳"><a href="#先后天阴阳" class="headerlink" title="先后天阴阳"></a>先后天阴阳</h3><p>先天阴阳，有无是也。后天阴阳，心肾是也。有无阴阳而无形，心肾阴阳而有象。有者，坎中之一阳，为真阳，为妙有。无者，离中之一阴，为真阴，为真空。阳而曰真，则非假阳可知。阴而曰真，则非假阴可知。有真阴真阳，则必有假阴假阳。真阴阳出于先天，在太极中运用。假阴阳，出于后天，在一身内存藏。假阴阳，身存则存，身亡则亡而有坏。真阴阳出于无形，运于无象而不朽。</p><p>盖心肾阴阳，乃父母交媾精血之所化，有气有质，所以随身而有无。至于先天阴阳，从法身而出，乃虚无一气所生，有气无质，所以与天地而长久。此先天后天之别也。</p><p>然先天阴阳虽生于先天，一自有身便藏于后天中，所以属于坎离。坎者，外阴而内阳，其外阴即后天之阴，内阳即先天之阳。离外阳而内阴，其外阳即后天之阳，内阴即先天之阴。此又先后之别也。</p><p>且后天阴阳只行于一身，顺其造化。子时一阳生，肾中有一阳之气，上升而昼运血脉。午时一阴生，心中有一阴之气，下降而夜运血脉，阴阳迭运，昼夜旋转。人自先天埋藏，后天用事，思虑过度以伤神，淫欲取乐而耗精；精神衰败，暗消其气，气尽则死矣！至于先天阴阳，运于虚空，逆其造化。当活子时到坎中，一阳来复，即进阳火而生育。当活午时到离中，一阴来媾，即退阴符而温养法身，乃至法身成就，十月气足，脱出圣胎则仙矣！此又先后天之别也。</p><p>噫！一身后天阴阳，且不能了性了命，彼以男女为阴阳而行邪术者，其罪尚可言欤？学者果于先后天阴阳辨得分明，急求真师印证，庶几有造。倘不识阴阳真假，妄想一言半语即欲窃夺造化，超凡入圣，焉有是理？学者可不三思乎？</p><blockquote><p>参证：所辩精极，学者宗之，进道有路矣！知于此中推而诚事，却大有作用。而非若旁门，误看近取远取之用，仍于有形有象上立脚之谓也。悟元子谓非一言半语可通玄，正指此中有大玄用耳！然果知于先天之先立脚，自必左右逢源。先师太虚翁谓：“修至无我，自明三才一物，个自分三，为忘融化。古之至人能以三才为法身，以有无为阴阳，而以真一为无极；有无不之动，动静不之住；湛然寂然，终始如之，为我乃天心。古之至人能如是，学者则之，由暂至常，由勉至安，不亦妙乎？”我师妙论如此。此可补悟元子论所未及，故述证之。</p></blockquote><h3 id="内外五行"><a href="#内外五行" class="headerlink" title="内外五行"></a>内外五行</h3><p>五行攒而金丹成，金丹亏而五行分，此理之必然，但阴阳有二，五行即不是一。何则？有内五行，有外五行；有天之内外五行，有地之内外五行。天之五行是运，地之五行是气。天之五行：甲乙丙丁戊己庚辛任癸十干是也。地之五行：子丑寅卯辰巳午未申酉戊亥十二支是也。甲丙庚壬戊为阳为外，乙丁辛癸己为阴为内。寅申巳亥辰戌为阳为外，子午卯酉丑未为阴为内。</p><p>独是五行，只是一个，何至有四个？特以五行者，阴阳二气所生。立天之道曰阴曰阳，立地之道曰柔曰刚。天之五行，天之阴阳所化，金木水火土各有阴阳之气，甲丙庚壬戊具有阳气，乙丁辛癸己具有阴气。此天之阴阳五行也。地之五行，地之刚柔所化，金木水火土亦各具刚柔之气。寅申巳亥辰戌具有刚气，子午卯酉丑未具有柔气，此地之阴阳五行也。天之五行主动，而动中亦有静，动中静，即乙丁辛癸己也。地之五行主静，而静中亦有动，静中动，即寅申巳亥辰戌也。以天地全体而论，则天之五行属外，地之五行属内。以天地分形而论；则天之甲丙庚壬戊为外，乙丁辛癸己为内；地之寅申巳亥辰戌为外，子午卯酉丑未为内。此四个五行，内外阴阳之理也。</p><p>人身亦然，有天干五行，有地支五行。天干五行者，元性、元情、元神、元精、元气为阴，仁、义、礼、智、信为阳。地支五行者，游魂、鬼魄、识神、浊精、妄意为阴，喜、怒、哀、乐、欲为阳。至于心、肝、睥、肺、肾之阳，胃、胆、三焦、膀胱、大小肠之阴，乃后天有形有象之浊物，又不在四个五行之列矣！惟此四个五行，以法身幻身合而论之，以禾干五行而运地支五行也；以法身幻身分而论之，法身以仁义礼智信而全性情精神气也，幻身以精神魂魄意而含喜怒哀乐欲也。以上皆天地人内外五行之分别。</p><p>五行有相生之道：金生水，水生木，木生火，火生土，土生金；又有相克之道；金克木，木克土，土克水，水克火，火克金；更有生中有克，克中有生之道，生中有克，后天顺行之道；克中有生，先天逆运之道。学者若能知之生克，识得逆顺，则五行之理了了。</p><blockquote><p>参证：这篇精理，闲时熟揣，行时体认，一一会悟，了了心目中。习而又习，体而精体，则值忙时偷行，得勿错乱，造至忘时，自得勿背，学者毋得自误，失之毫厘，谬以千里者也。盖吾辈有生以来，背道违真，个中放收，失规失度，大非若婴儿内局。初起修持，必须置身于虚，立心于寂，勿助勿忘。如是湛寂，无所无时，所谓但灭动心，不灭照心。造至不虚而虚，不寂而寂，然后专一体认，则内所现，尽出先天，只仍一一寂视之。如是久之，现景愈纯，乃可从事维持，酌加去取而无或失焉！究其始基，必先揣熟斯论，按步持行，节节身体，戒杂住着，不为见乱志，且置功效于勿问；忘时忘日以持，此为要嘱。一身全病悉除，自能步步中规，乃有滴滴归源之妙。学者毋得老声常谈视之。凭你智慧过颜闵，不有真功不入门。先师太虚翁遗论如此。余感悟元子慈肠，故录师示以告同志云。</p></blockquote><h3 id="内外药物"><a href="#内外药物" class="headerlink" title="内外药物"></a>内外药物</h3><p>药物有内外，功夫有两段。修道者，若不知内外二药，如盲走路，聋子听声，终无得手处。何为内外？内药者，一己所有。外药者，他家所出。一己所有者，灵汞是也。他家所出者，真铅是也。灵汞非水银，真铅非黑锡，俱是天生至宝，非世间之浊物。</p><p>盖灵汞者，姹女也，为妻主内。真铅者，婴儿也，为夫主外。灵汞虽为天宝，其性好动，见火则飞。不得其铅制之，则必游行无踪，未免真中有假，恩中生害，如世间女子无夫，不免失节。故用真铅制真汞，铅汞相投，夫妻相得，遇火而反有济矣！但此灵汞，一己现有，不待他求。至于真铅，自阳极阴生之后，走于他家，不属于我。必须先寻此物，归于我家，与真汞配合，始无阴差阳错之患。以其铅属他，汞属我，故有内外之名，人我之别。</p><p>丹经所谓七返者，即返此真汞之本性；所谓九还者，即还此真铅之本性。至于他家之称，非人我他家之说，是真铅未来，属他外也；真铅既来，属我内也。其所谓外者、他者，因未来言之耳！非真实有他家也。内外之说，亦是此意。</p><p>原其生身受气之初，铅汞一气，非有内外之别，并无人我之分；及其圆极而亏，铅汞分为两处，始有人我内外之说。但此铅汞有两义，不可不知。当修还丹之时，取黑铅以制红汞，铅汞相投，结成还丹。此亦内外二药之别。及其还丹结就，又名真铅。以此真铅吞而服之，点一己之阴汞，霎时而干。复用已干之汞，温养真铅，结成大丹。此亦内外二药之别。学者若能得两层内外药，则还丹、大丹之事，可以了了。</p><blockquote><p>参证：所论内外我他，点极明白。学者知所事矣！乃更慈示两层内外药，尤为难得。以后阶级，从可追寻。慈哉！慈哉！是书之出，道宗之运可重振，未知学者知晋追研否？噫！悟元子所示尚属小还，而大还功诀，不外置此身心于先天之先，引至三才元一，会合一身元一。究其作用，端在“从无”两字。盖无极而一始现，然非释氏后学所尚之无。是乃极有不有，乃得极无。得而服之，是无也，名曰万物之母，是为三才之根。得此一无，乃为大还。先师太虚翁玄论如此，述以补证斯论所未全泄云。</p></blockquote><h3 id="大小还丹"><a href="#大小还丹" class="headerlink" title="大小还丹"></a>大小还丹</h3><p>《悟真》云：“赫赫金丹一日成。”又古经云：“还丹在一时，温养须十月。”噫！还丹之道，岂易知哉？</p><p>盖还丹有小还丹，有大还丹；小还丹名曰：金丹，大还丹名曰：七返九还金液大丹。</p><p>所谓小还丹者，后天中返先天，以铅制汞，以水济火，以金公配姹女，以黑虎驾赤龙，以乌龟吞朱雀；以他家之物制我家，还其我家之故物，复其我家之本真，乃还丹之道，所以名曰：还丹，又名：金丹。经云：“金来归性初，乃得称还丹。”者，即此小还丹也。所言小者，仅还其原，复其当年之原本，如亏者而又足，去者而复还。此丹虽还，尚未经火锻炼，一时不谨，就有得而复失之患，故曰小还。</p><p>于此再加向上功夫，重安炉，复立鼎，将此还丹温之养之，以至虚极静笃，贞下起元；复运阴符阳火，渐抽渐添，自无而有，自微而著，十月胎全，瓜熟蒂落，脱出法身，是曰大丹。至于别造乾坤，再安炉鼎，子生孙兮孙又枝，为十极大罗真人，不在大小还丹之数也。</p><p>世人不知大小还丹之分别，而直曰金丹之道，妄想得师一言半语便欲成功，何其愚甚？其它旁门外道，俱不足论。即就其所得之真者论之，或有知炼己而不知采药，或有知采落而不知安炉立鼎，或知安炉立鼎而不知调和之法，又有仅知小还丹而不知大还丹半途而废者。噫！始则有为，终则无为。苟知始而不知终，欲成大道难矣！学者须原始要终，必无一毫之疑惑而后可。</p><blockquote><p>参证：论中重在安炉立鼎，古哲原亦如是。鄙见以为世财不充，原始已难，况要终乎？是以太上慈开置种假幻一门，以授律宗，始则致元以固法，继则迎一以结丹，何等堂皇！何等自在！若如悟元所论，原是要妙。然或世财未充，鲜无不至沉焚者也。况无夙植，不得幸遇乎哉！余故为述所闻，以补斯论所未备；且此原始要终，必启诽谤；欲令学者无疑，万不可得者也。</p></blockquote><h3 id="运用吉凶"><a href="#运用吉凶" class="headerlink" title="运用吉凶"></a>运用吉凶</h3><p>《悟真》云：“祸福由来互倚伏，还如影响相随逐。若能转此生杀机，反掌之间灾变福。”又云：“须将死户为生户，莫执生门号死门。若会杀机明反复，始知害里却生恩。”盖以金丹之道，先要识得吉凶之理，、而后可以进退随时，运用由心。否则吉凶不知，是非罔辨，贸然下手，则必火生于木，祸发必克，非徒无益，而又有害矣！</p><p>何为吉凶？以药物而论：方生则吉，已过则凶；西南为吉，东北为凶；无神为吉，识神为凶；元精、元气为吉，后天精气为凶；真身为吉，幻身为凶；天性为吉，气性为凶；道心为吉，人心为凶。</p><p>以采取而论：水火相济则吉，水火不济则凶；金木相并则吉，金木间隔则凶；先天化后天则吉，后天贼先天则凶；急缓迟速随时则吉，文烹武炼失度则凶；裒多益寡则吉，弃正从邪则凶；杀中求生则吉，生中带杀则凶。</p><p>以还丹而论：有人有己则吉，有我无人则凶；情来归性则吉，性去随情则凶；集义而生则吉，义袭而取则凶；龙虎不伤人则吉，神气而散乱则凶；他家之阳来则吉，我家之阴凝则凶；自剥而复则吉，自起而垢则凶；坎来而离迎受则吉，彼到而我不待则凶；以铅制汞则吉，以阴消阳则凶；药足温养则吉，持盈未已则凶。</p><p>以大丹而论：龟蛇蟠绕则吉，龙虎相争则凶；结丹一时则吉，混沌七日则凶；同心侣伴则吉，外来客邪则凶；防危虑险则吉，水冷火炎则凶；固济牢封则吉，失误觉察则凶；胎完脱化则吉，未完急出则凶。以上皆内外二丹吉凶之理，必须节节通彻，事事精详，方可下手。更有“剥”之硕果，“复”之灾害，“泰”之命乱，“否”之后喜，“夬”之无号，“姤”之含章，“既济”之终乱，“未济”之晖吉。凶中有吉，吉中有凶；吉凶不定，变化无常。</p><p>倘知之不真，即行之不当，毫发之差，千里之失。若于运用吉凶处打通消息，真知灼见，进进退退，急之缓之，损之益之，无不随心如意，步步得力也。</p><blockquote><p>参证：所论极精，学者慎毋忽。然有极简妙诀，果能念念清和，自造无上乘者。盖如悟元子论，尚属地仙家法，琼琯先生所谓“其法繁难不易成”者是也。若余所述，乃是天仙家法，所谓“以身为铅，以心为汞，以定为水，以慧为火。”究其火候，以中以和而已，既无卦义，又无斤两者。悟元子不之述，故为补述如此。学者更能于先天之先立脚，而以“清和”两字理此身心，自能造致中和地位，一无流弊焉！先师太虚翁玄论如是云。</p></blockquote><h3 id="前后炉鼎"><a href="#前后炉鼎" class="headerlink" title="前后炉鼎"></a>前后炉鼎</h3><p>《悟真》云：“先把乾坤为鼎器，次搏乌兔药来烹。既驱二物归黄道，争得金丹不解生。”又云：“偃月炉中玉蕊生，朱砂鼎里水银平。”观此，则知炉鼎为修炼之首着。若无炉鼎，药自何收？丹自何炼也？但炉鼎非外面铜铁泥土之炉鼎，亦非闺丹女子之炉鼎，乃道之大造炉，威光鼎。</p><p>古人以乾为鼎，坤为炉。盖取乾阳健，坤阴顺之义。乾鼎坤炉，即是阳健阴顺也。所谓偃月炉，珠砂鼎，亦阴阳健顺之义。言偃月取阴中生阳之义，言珠砂取阳中有阴之义。阳健阴顺，阴济阳而阳济阴，方是修道真正之炉鼎。若舍阴阳健顺四字，而别求炉鼎，则是行邪道而非正道矣！</p><p>但炉鼎亦有分别，有还丹炉鼎，有大丹炉鼎。还丹以乾坤为炉鼎，乌兔为药物。大丹以虚无为炉鼎，一气为药物。此还丹大丹之分别。然还丹中更有坎离炉鼎，不可不为早辨。盖此炉鼎最为紧要，若不知之，虽有乾坤炉鼎，而金丹未可遽结。</p><p>何则？偃月炉，真火所生之处。朱砂鼎，真水所生之处。知此炉鼎，以水济火，水火同宫，先天之气自虚无中来，自然结为至室。此宝一结，复入于虚无鼎炉，运动天然真火，无质生质，无形生形；神全体就，脱出圣胎，并虚无炉鼎，亦无用矣！</p><p>至于向上一着，别有炉鼎，非可于语言求者。噫！“鼎鼎原无鼎，炉炉亦没炉。身心两个字，举世皆糊涂。”</p><blockquote><p>参证：通篇玄沦，至显至明。末后点出身心两字，苟非亲授口诀，那知向上一着。悟元子既已直泄，学者自当领悟矣！曰乾坤，曰坎离，曰虚无，而于偃月点曰：“真火所生之处”，于朱砂点曰：“真水所生之处”。又曰：“知此炉鼎，以水济火，水火同宫，先天之气自虚无中来，自然结为至宝。此宝一结，复入虚无鼎炉，运动天然真火，无质生质，无形生形，神全体就，脱出圣胎，并虚无炉鼎亦无用矣”云云。悟元子盖已和盘托出，复又点曰：“不外身心”，则其所谓向上一着，别有鼎炉者，直是迎一化元，元随一化，身心虚无，绝无分别。古哲所谓粉碎虚空这一着，有何鼎炉，有何火候哉？悟元子知之悉矣！故曰：“鼎鼎原无鼎，炉炉亦没炉”云。究其功法，还自“有无均不立，动静一般持”，故能聚则成形，散则成气耳！</p></blockquote><h3 id="内外火候"><a href="#内外火候" class="headerlink" title="内外火候"></a>内外火候</h3><p>古仙云：“真火本无候，大药不计斤。”《悟真》云：“纵识朱砂与黑铅，不知火候也如闲。大都全藉修持力，毫发差殊不作丹。”此皆为火候而发。</p><p>后人不知古人立言之意，或执“真火本无候”之语，不流于寂灭，即落于忘形；或执“不知火候也如闲”之句，不疑于子午卯酉之时，必惑于采取年月日时；亦有因语句矛盾疑惑而不深究者。噫！古人立言各有妙旨，虽立言不一，而其意皆同。</p><p>所谓真火本无候者，言真火本无一定之时候；遇阳生之候即进阳，遇阴生之候即退阴，不是言火常运而无候也。</p><p>所谓“不知火候也如闲者”，言运火而必有一定之候。炼己待阳，阳生即进火之候，阴生即退阴之候，非言时日之死候也。“本无候”，“须知候”，同一机关，所以《入药镜》云：“一日内，十二时。意所到，皆可为。”此言十二时中皆有阴到阳到之候，意料其到遇阳即进阳，遇阴即退阴；阳到阴到，皆是可为之时。言下分明，何待细辩？</p><p>但火候不一，有内火候，有外火候；有采药火候，有炼药火候；有合丹火候，有结丹火候；有温养火候，有脱丹火候，有服丹火候；有结胎火候，有脱胎火候；有修性火候，有修命火候，有文烹火候，有武炼火候。火候居多，总要知其分数爻铢，止足老嫩之候，随时运用，不使有毫发之差耳！噫！月之圆，存乎口诀；时至子，妙在心传；火候之妙，岂易知哉？</p><p>今人不知火候最细最微，执古人“一言半语便通玄”之句，直谓一无可说，一无可传。殊不知一言半语之妙，乃真师附耳低言，指示一点天机之秘，而非言传火候也。</p><p>世间一艺一技，且有多少法则，而况性命大事，岂能一言半语了悟乎？学者何不三思。</p><blockquote><p>参证：开示极细，的是地仙家法。若余所闻，贵在知时识候。时知候识，则进退合度，应文应武，自不失宜。个中之维持调护，只在学者。灭动不灭照，机现自觉；随机分处，致之中和；念不偏胜，捷在转瞬，绝不费事。第非虚极静笃，流入莽荡昏迷，则时至不知，机现不觉，足大害事。果能用志于寂，置心于虚，不照而照，一灵常存，何时之或失，机之或蒙也哉？苟遗斯诀而他求，纵得洞悉卦爻等等，诀繁条琐，适足紊扰，万难保无毫发之差殊也。是于太上正宗，一概扫除，专一致虚致一为体，亦以“中和”、“清和”为用。南宗陈、白二祖，盖尝印证于律宗钟、吕老师者。故陈讥《悟真》一书“运心不普”，而白题紫阳像赞，亦有微词，所谓“带些铅汞气”者是也。然须熟揣所论，步步节节中精义，息心体会，至再至三。个中精义了了无遗；加之虚极静笃，而一灵存照，则时至必觉，机现必知；等等火候，何难中式合规哉？律宗大旨专一还返先天，造至中和，不失心传而已。至谓一言半语，乃属真师附耳低声所示之秘，恐启后学猜疑，流入左道，学者审之，盖非的论也。况据鄙见，儒宗“一贯”，亦只一句。此盖学到垂成，一点玄悟，是亦至理。即或附耳低言，必系学者师前危坐，机理有阻，现于形色，师知就示，不可高声，声高则惊之故。何尝存有密示之意？学者不可错会。是有关系之文，余故不敢不为申说云。</p></blockquote><h3 id="他家我家"><a href="#他家我家" class="headerlink" title="他家我家"></a>他家我家</h3><p>《悟真》云：“休施巧伪为功力，认取他家不死方。”又云：“此般至宝家家有，自是愚人识不全。”此皆指示先天药生之处。后人不知古人秘谛，见他家、家家字句，或猜为女子，流于闺丹之术，忍心污行，作孽百端，入于禽兽之域者，不可枚举。彼乌知先天之气从虚无中来者，安可于有形有象中求之乎？</p><p>夫人秉先天之气，借凡父母之精血而有身，则人身即有此先天之气矣！但此气日生夜长，阳极必阴；乾宫之阳走于坤宫，于是乾虚为离，坤实成坎。曰离者，离去其阳也；曰坎者，坎陷其真也。阳陷于阴，不属于我，故曰他家。</p><p>《悟真》云：“要知产药川源处，只在西南是本乡。”西南者坤方，乃阴极阳生之处。子野云：“药出西南是坤位，欲寻坤位岂离人。分明说破君须记，只恐相逢认不真。”此人名曰：不死之人，又曰：真人。古仙云：“若要人不死，须寻不死人。”这不死人，即他家不死方。曰我家者，我之真阳离去，所以离为我；曰他家者，我之真阳为阴所陷，所以坎为彼。因有坎离之分，故有他我之名。他我之名是就阳未复来言之耳！果若阳复，则他即是我，我即是他，只是一个，无有两样。</p><p>《黄鹤赋》曰：“效男女之生，必发天机而作。”泄天之机曰效曰泄，是就世法而泄道法，非言男女，即道中之他我。后人不知古人立言妙义，直以他家为外面之他家，作禽兽之事，败坏教门，求其来生为人而不可得，尚欲望仙乎？</p><p>夫丹经凡言彼我者，以阴阳言；凡言主宾者，以运用言；凡言颠倒者，以招摄言；凡言有无者，以动静言；凡言龙虎者，以性情言；凡言铅汞者，以浮沉言。要之，总不外乎阴阳二字；究之，不外乎性命二字，然实不外乎身心二字也。彼世间孽根罪人，未明圣贤大道，以女子为他家，以首经为至宝，以梅子为长生药。是非修圣道，实是谤圣道，当入拔舌地狱矣！</p><p>噫！家家有之而非自家所有者，盖其用之不可见也。若欲求之，大要法财。必于神洲赤县者，以其见之不可用也。用之不可见，见之不可用；一身尚且无，他人岂能用？内里既不见，外边更何求？此中秘密，苟非精明阴阳，深达造化，识得先天真一之气者，安能知之？</p><blockquote><p>参证：悟元子示，直破万重黑暗，有功玄学非细。惜于不死方“方”字，不离人“人”字，未为确切点明。悟元乃信古者，其过，盖缘古哲；秘隐太过；所谓运心不普，泄而不泄，遗误后学。此吾张祖三遭天谴之由，而世误谓妄泄所致，以被斥于驻世至人鸡足道者矣！道者曰：“《悟真》所谓不死人方，按即达摩之‘神洲赤县’，《道藏》所称‘大赤天宫’。子野所谓‘岂离之人’，乃即‘大赤天人’，故曰：真人。”按：斯天宫，乃为人元之本位。人元既亏而复，自应于斯宫求之。盖斯宫也，以身而论，位不离乎心腹，则书所言，达摩所访，悉皆符合矣！且以理论，人则荷乾而履坤者。坤之方位，先天之坤在正北，后天之坤在西南。古哲盖以人元倚于坤者，故曰：坤方不死之人。又按：《法箓》亦以乾为天门，艮为地户，巽为鬼路，坤为人门者，学人不可以悟乎？其说出自律宗，述以补证斯论之未泄。</p></blockquote><h3 id="真正首经"><a href="#真正首经" class="headerlink" title="真正首经"></a>真正首经</h3><p>《悟真》云：“白虎首经至宝。”又云：“铅遇癸生须急采。”此皆言首经为先天真一之气也。白虎属西方，为兑金。首者，先天祖气。经者，常行之道。</p><p>先天祖气藏于坎中，为阴气所陷，不能自出。兑之少女，有坤宫真土，代母用事，能发坎中之阳，以归于坤，而现首经，即初三偃月，又曰：天地之心，又曰：先天之气，又曰：真铅。以其积阴之下，静极而动，阳气初复，为先天祖气所行之常道，故曰：首经。所谓首经者，以体言；所谓铅遇癸生者，以用言。</p><p>夫铅者，王水也。壬水清，癸水浊。壬水一生，如露如珠，难得易失。当其现象，急宜下手。若稍有缓，癸水即生。癸水一生，则王水潜藏，落于后天，不堪用矣！采王水，即是采真正首经。此经先天而生，后天而存，生天、生地、生人物；顺之则死，逆之则生；为仙在此，为凡在此。本来仙凡无异，因阳极生阴，乾中之阳走于坤宫；乾中虚成离，坤中实成坎；先天乾坤变为后天坎离，而真经于是潜藏矣！</p><p>大修行人以法追摄于一个时辰内，还此真经，煅炼成丹，名曰：金丹；吞而服之，返老还童，长生不死。可知金丹即是首经，但未炼则谓首经，已炼则谓金丹。金丹、首经，一而已矣！非有两也。</p><p>后世迷人不达祖师妙旨，直以十四岁之女子首经猜之。噫！首经是首经，非圣贤至清至洁之经，乃凡夫至浊至污之经耳！夫经者，径也，径即道也。衜字从首从彳从止。彳止，即动静之气。气之首，非首经乎？然则道即首经，首经即道。是首经也，无形无象，无声无臭；拟之则非，议之则失；不可画图，只可神会，非浊血之经可知矣！</p><p>至于五千四十八黄道之说，乃阴极生阳，先天来复之秘，而非定十四年也。十四年乃五千零四十日，其余八日归于何处？盖五者，土之生数。千十者，土之成数。四者，金之生数。土属坤。金属兑。自兑至坤，阴极生阳。西南得朋，月现庚方，非首经乎？八日者，八日兑上弦，金水平分，阴阳相和，正在黄道之中，乃阴中生阳，阳气经行，归于中道，非五千四十八黄道乎？且八日者，七日之多一日。天地以七日而来复。当阴极阳生，七日复而八日经行，增长归于中道，正合五千四十八黄道之说。又八日者，三五相合。三五合而阳气纯，一气浑然，中立不倚，如十五之月，光辉圆满，正行天地之中，亦合五千四十八黄道之说。七日复，八日弦，三五合一，总是静极而动，阳气经行之首上着脚耳！</p><p>祖师立言奥妙，大有关系，岂可以人间十四岁女子之首经妄猜哉！至于十四岁女子之首经，乃是阳极生阴，非是阴极生阳。盖血属阴，经血通，即是阴生之所发现者，何得错认经血纯浊之物为先天至清之气乎？</p><p>《悟真》云：“竹破须将竹补宜，抱鸡当用卵为之。”《参同》云：“同类易施工，非种难为巧。”盖我之先天有伤，必用我之先天补之，方是同类真种。我之性命不固，仍以我之性命接之，方是同类真种。若失自己本来原物，而寻他人之物，岂是同类真种乎？夫人各有性命。人之性命不能与我，犹我之性命不能与人，此理不辩自明。果男子得女子之首经而能成道，何以女子得男子之精而不能长生？果男子修道而用女子，则女子修道亦必用男子矣！此理又不辩而可知。</p><p>吾劝同道者，速把孽坑填平，急将两眼睁开，分其邪正，辨其是非，积德立行，以为长久之计，甚莫在迷城里作生活，漆桶里寻明珠也。</p><blockquote><p>参证：快哉斯辩！如老吏之定爰书，一字不可移易。取以悬诸国门，孰敢道一否字？即此一篇文，定必升作神仙领袖。惜其于同类真种上，眼界不开，开示不大，想于虚空一功，未经真师彻授耳！盖人与地天并列为三者，同属先天真一所生。若以同类而沦，三才还是一气，一而三，三而一者，纵因此身阳极而亏。古哲谓竹破竹补，不向三才生处追寻，果于何处求复？此理昭然，则当念念不舍真一；以一索一，如心使身；一自降充，破补何难？但人自昧，一味顺流而逐末，不知返本还元，以致阴长阳消耳！悟元子既知还返妙义，何不廓其慧力，朝斯夕斯，身为世唱？先以身试，身阴尽则身阳纯。人一己百，人十己干；由勉而安，由安而得；无见小，无欲速；由刻而时，由时而日，由日而月，由月而年，何必另寻功法？山河大地，莫非鼎炉；蠢动含灵，莫非药物。如何采？如何结？如何烹炼，温之养之，成之蜕之，至于粉碎虚空而止？悟元子俱闻命矣！行为世唱，不亦快乎？莫谓德行未巨，尚有三尼医世书在，大可并行而不悖者。噫！自好若悟元子，而学问造至此。宇宙虽大，求如悟元子心德，岂有二三种子哉？驻吐神仙，乾隆嘉庆间，驻有几尊而悟元子不得一遇。不解真不解，识此聊以自警云。</p></blockquote><h3 id="伏炼九鼎"><a href="#伏炼九鼎" class="headerlink" title="伏炼九鼎"></a>伏炼九鼎</h3><p>《参同》云：“惟昔圣贤，怀元抱真。伏炼九鼎，化迹隐沦。”又古仙云：“伏气不服气，服气须伏气。服气不长生，长生须伏气。”此丹经要语，后人不知其义。事服食者，用九鼎炼药。作闺丹者，度九女而采气。噫！九鼎之旨岂铁鼎女鼎哉？若猜疑为铁鼎女鼎，是将祖师渡世之天梯，变为邓都之路引矣！岂不可悲可伤？</p><p>夫所谓伏食者，乃伏先天之气，以实其腹，而非服饵金石草木之谓。所谓九鼎者，乃金丹九转，纯阳无阴之义，而非炉火换九鼎，闺丹用九女之说。</p><p>夫先天之气，视之不见，听之不闻，抟之不得；如露如电，来无踪，去无影，难得易失。至人以实形虚，以有形无；攒年至月，攒月至日，攒日至时；于此一时，夺三干六百年之正气，回七十二候之要津，伏此一点先天真阳，入于造化炉中，凝结为圣胎，是曰：伏食。结胎以后，运天然真火，煅尽余阴，露出乾元面目，修就金刚不坏之物，名曰：九转大丹，是云：伏炼九鼎。此身上事，从虚无中结就，并无男女等相，不干气质皮囊。故古仙云：“鼎鼎原无鼎，药药亦无药。”其所云炉鼎药物者，是借炉火烹煎之象，形容修炼金丹之法，而非实有炉鼎之说。</p><p>夫金丹者，太极也。太极中含一气，一气动而生阳，静而生阴；动极则必静，静极则必动；阳极则必阴，阴极则必阳，阴阳互为其根。四象、五行、八卦、甲子，万象万物即于此生矣！此造化顺行之道。若欲尽性至命，则必夺造化，转生杀，逆五行，颠倒气机，复还混沌之一气，完成太极之本相，岂有形之炉鼎能炼乎？</p><p>所谓煅炼金丹之说，即完成太极之旨。太极者，圆成之物。圆极必亏，故借修持以保全。太极本无亏，因阴阳而有亏。欲全太极，先调阴阳。阴阳混合，一气运转，复还当年浑然太极本相，是曰：采药炼丹。因其药欲混化，故名混化药物者为鼎。因其药欲煅炼，故名煅炼药物者为炉。因其煅炼成真，经久不坏，故名之曰：金丹。其实鼎炉金丹，皆假名托象，显露消息耳！名象尚且无，更何有女鼎炉灶之秽行邪事耶？</p><p>噫！“自从会得长生诀，年年海上觅知者。不知谁是知音者，试把狂言着意寻。”</p><blockquote><p>参证：辩极通明，有功玄学之作。是有旋乾转坤妙义，其入手在篇首古仙云云内。诀中诀在篇末四句偈，而中旨作法，乃在化迹隐沦。究其所事，怀元抱真而已。盖元乃一之元，一乃元之主。元无一则散，一无元不存，是于怀元而抱真也。抱真化元，是为功法，个中妙用，隐有借假返真之义。所谓那么不那么，不那么却那么，而实无那么，乃为两边事一齐了。如是知音，德圆乃遇，千古同慨。</p></blockquote><h3 id="玄关一窍"><a href="#玄关一窍" class="headerlink" title="玄关一窍"></a>玄关一窍</h3><p>经云：“道法三千六百门，人人各执一苗根。要知些子玄关窍，不在三干六百门。”特以此窍乃至玄至妙之关口，生死在此分，圣凡在此别；为古今来，祖祖相传之秘密，非等闲猜量而知。后世学人不遇真师，或认口鼻，或认眉间，或认囟门，或认百会，或认咽喉，或认夹脊，或认尾闾，或认心窍，或认黄庭，或认丹田、关元、气海，凡此等类，皆非玄关一窍。</p><p>夫玄关者，无形无象，岂有定位？不色不空，焉有方所？若以方所定位目之，则为有形有象之物，即不得名为玄关矣！盖此窍不着于幻身，亦不离乎幻身。不着幻身者，非一切有形之物。不离幻身者，非可于身外求也。既非身外物，又非身内物，则必有不内不外者存，是特有天机焉！</p><p>所以古人不敢笔之于书，而又不敢秘而不言，喻之曰：生杀舍、玄牝门、龙虎坛、龟蛇窍、戊己门、生死关、刑德门、阴阳户、众妙门、希夷府、仙佛地、性命窍、元神室、虚元穴、威音国，等等异名，无非明此一窍。紫阳云：“此窍非凡窍，乾坤共合成。名为神气穴，内有坎离精。”此语，天机大露，其如人不能识何哉？</p><p>悟元子今不惜两片皮，重为祖师传神写影，发其未发，泄其未泄，以神会之，以意契之，而告同人曰：“此窍，样如蓬壶，外小而内大，深不可测，非圆非方，黑白相符，幽明相通。其门高五丈，阔四尺，有门两扇，一开一阉；左有青龙蟠，右有白虎卧，上有朱雀飞，下有乌龟伏；恍兮惚兮，杳兮冥兮，其中有真人居焉，名曰：谷神，号曰：长生寿者，日食黍米粥，夜饮鸿蒙酒；有时唱清平，有时紧闭口；一呼则窍门开，一吸则窍门闭。故《道德经》云：‘谷神不死，是谓玄牝。玄牝之门，是谓天地根。’乃生天、生地、生人之孔窍；成圣、成佛、成仙之家乡。安炉立鼎在此，采药烹炼在此；结丹在此，脱丹在此；有为在此，无为在此，始终功用总在此。但此窍在四大不着之处，在寂寥虚无之境。有意求之不可，无心求之不得。修行之人，须要将此一窍，先当追求，真知灼见，方可下手探取天宝。若不知此窍，纵辛勤干般，劳苦万状，终无进益处。学者可不自勉自力，尽心穷理哉！”</p><blockquote><p>参证：谨按：斯辩，揆之师传。悟元子之见，揣自书中未经真师印证者。其病根凭书体窍，志在灼见真知，中毒已深。个中三尸，乘间布幻，故有高阔阖开色声等等幻景。自学自昧，妄以取证诸书；自信真灼，可以下手，不知已入棘夷绿瓮罗刹逊洞矣！当时若遇真师一喝，令置此心于先天之先，寂而又寂，惟存一觉，则不落于枯灭。遇有有无无，无际无所，真真幻幻，隐现于中，吾则以气机处之，则所现所隐，自各还返，吾则总以审得湛寂玄景南为真为正，凭他时时新，局局变，吾只寂视寂体，不造混穆而仍湛如者。惟不可出定，则凡所谓生之采之，烹之炼之，或结或圆，或温或养，造成造脱造化，一一体之自然，而略加维持，毋任偏胜。此惟从“念中无念”一诀入手，是为玄关开后作用。方其未启之际，总惟置此身心于先天之先，由勉至安，自得开现，不劳追求。古哲所谓追求者，乃是追返先天之谓，并无拟议于其间也。平时一着拟议，临行必有幻景厉现。悟元子中病，正在平时阅书体拟所致。故其自述一节，学者不可率从。要知曰关曰窍者，不过说有此步，并无关窍具也。所谓关也者，有阻之之—义。窍也者，得通得容之义耳！学者知于先天之先立脚，而又深造自然，目前玄况即是窍中玄况，何劳追求乎哉？先师太虚翁论如此，蓬头张真人、泥丸李真人、鸡足黄真人、赤脚李真人，立论印证皆如此，谓此玄关开无方所，景无定景。若使开有方所，景有定景，亦不得名玄关矣！盖此玄关，前包亿亿万年，后包亿亿万年。个中玄理玄境，微尘之细，无有或遗；触而应现，捷如影响。得入与否，即在机触之际；或后或前，均不得入也。故古哲修持要诀，端自虚极静笃上定审动静之启机。若或妄感，关亦妄应，大有关系存焉！机可妄动乎哉？古哲以此关窍，无理不备，无境不具者。学人己克不净，净不造至自然，玄关真境，自难幸入者也。余述至此，慨然叹曰：“惜吾悟元子，昔未闻也，是有大关系，入道成道之能否，全看此窍之是否？余敢不为补述乎？”此则述竣，悠然而寐，不知所之。始而星月横空，既见远山如画，邮亭枕流。登而睇之，平波万顷，月印湖心，一舟泼剌而来。问：“渡否？”三问不答。若会其意，释履而登。舟子曰：“可矣！”既登，乃巨舰也。波浪大作，舟巨不至覆。浪平，已抵岸。斯时，已置身于无何有之乡，是故，浪作不之惊，波平不之喜。舟子颇然之。于是相登岸而履未曾释。余不自异，舟子亦大然之，且曰：“若然，子固知事玄关者也。”语毕，岸非岸，乃一净居也。后有峭壁，下有一池。有童自外入曰：“有客。”出迎乃吾悟元先生科头蓝褐，率侣四五，两黄冠、三长老随一白衣人，由竹径登坡。见余即拜，礼甚恭。余答拜。及起，一无闻见而醒，漏已三下矣！是乃应感之妙义，但不知舟子之为谁？爰识此以参云。</p></blockquote><h3 id="天罡消息"><a href="#天罡消息" class="headerlink" title="天罡消息"></a>天罡消息</h3><p>《参同》云：“循斗而摇光兮，执衡定元纪。”三丰云：“运转魁罡斡斗标，煅炼一炉真日月，扫尽三干六百条。”修真之道，须要知得斗罡消息，方能逆施造化，扭转乾坤，规弄阴阳，而不为阴阳所规弄也。</p><p>天罡者，乃北斗第七星，一名破军，一名摇光，一名标星；系北极之权臣，执生杀之衡，握造化之柄，运五行，推四时，生万物，为列宿之领袖，运气之枢纽。其任最重，其功最大。人得天地之正气而生，亦具此天罡之气，主宰生死，掌握性命，其功与天上之斗罡无异。知此者生，昧此者死，但此罡星有先天后天之分，不可不知。</p><p>后天之罡星，日行十二经络，融通一身血咏。炼罡气者，以人罡合天罡，内外一气，以避百邪。究之顾外失内，虚而不实，未益于彼，先伤于我。</p><p>至于先天之罡星，与本来主人，相亲相爱，君臣一心，并行不悖。乃至元阳一破，先天入于后天，背主求荣，结连外寇；始而护我性命，既而伤我性命，犹虎奔而寓于西，绝不相颐矣！何则？罡星所坐者凶，所指者吉。因其不指于我，而指于他；指于他，则生气在他，杀气在我；杀之不已，则我之性命倾矣！</p><p>大修行人求他家不死之方者，正以求取罡星所指之生气耳！取气之法，总不离乎罡星。罡星坐我家，则生气在他家；罡星坐他家，则生气在我家；是必移罡星坐于他家，方能有造。移罡之法，亦无难处，只要将他脚跟一扭，即便翻身回顾，归家认祖。</p><p>这个天机不着于声色，不落于空寂；不是自己有，不是身外求，现现成成，明明朗朗。世人遇而不识，每每当面错过。所谓“破军前一位，誓愿不传人”者此也。不传人者，非真不传，恐传之匪人，鬼神不容耳！不容者，以其此事为天下希有之事。得之者，生死自主，性命自由，天地不能役，阴阳不能拘；非大忠大孝者承当不起，非大贤大德者载负不得。君子得之固穷，小人得之轻命，而非一切旁门外道所可揣摸其一二。</p><p>噫！悟之者立跻圣位，迷之者永劫沉沦。“金蛤蟆，玉老鸦，认得真，是作家。”其如人多不识罡星何哉？</p><blockquote><p>参证：按：此一论，学者当诚奉作宝则，乃是天神深秘之道。悟元子慈泄乃尔，余为学者佩感无涯。知而诚行，三尸自灭。余闻四十有九年矣！欲泄之未之敢者，恐遭谴耳！昔吕祖还丹三成而三失者，为未得此一诀。及得崔公《入药镜》，复又证诸钟祖，始敢用天罡。密受律宗以世守，是为《太上心传》。得此一诀，古哲暗合而已。举世学人但知返照，岂知即是扭转罡星一诀乎哉？所谓“民可使由，不可使知”也。今而后学者得有指南矣！岂仅还丹可结，己可藉以克尽。先师太虚翁曰：“玄学步步无魔，全仗扭转天罡一诀。”得而体之，乃即回光之返照云。先生泄之，余故窃为学者庆幸焉！</p></blockquote><h3 id="生杀刑德"><a href="#生杀刑德" class="headerlink" title="生杀刑德"></a>生杀刑德</h3><p>《阴符经》云：“天发杀机，移星易宿。地发杀机，龙蛇起陆。人发杀机，天地翻覆。”《道德经》云；“兵者，不祥之器，非君子之器，不得已而用之。”然则杀虽伤生而亦能卫生，刑虽伤德而亦能成德，只在神而明之，存乎其人耳！</p><p>夫人自有生以后，秉气质之性，受父母精血之气，加之识神历劫之尘，生平积习之污，一身上下尽皆阴气盘旋，只有一点阳气秘在形山，隐而不现。古人所谓“四大一身皆属阴，不知何物是阳精”者是也。但一身虽阴，若未交后天，犹是先天用事，不能为害。大智者于此防危虑险，固济真阳，不为后天阴气所侵，则直超彼岸，而刑杀之法，无所用之。所谓法以除弊，无弊则法莫施，此刑杀之所不用也。</p><p>至于先天潜藏，后天用事，阴气俱发，通身是病；有已发者，有未发者；有历劫生根者，有现劫生根者；有出于天者，有出于人者；古怪百般，魔障万样。使无抑阴扶阳之法，化邪归正之术，则阴气日长日盛，必至消尽其阳，倾丧性命，是刑杀之所必用也。</p><p>刑德生杀，四者相需。盖刑所以成德，德所以用刑；杀所以卫生，生所以救杀。倘只刑而不德，杀而不生，则刑杀过刻，必至和气有伤；倘只德而否刑，生而无杀，则生德无威，必至客邪潜入。是生杀两用，刑德并行，斯无意外之患，不测之忧。夫刑杀者，所以化阴气；生德者，所以保阳气；阳气盛而阴气自退，阴气消而阳气自固。生杀刑德，岂小补云哉？</p><p>修行人若明得刑德枢纽，知得生杀运用，则刑之德之，生之杀之；刑中有德，杀中有生；用刑以保德，用杀以扶生；逆来顺去，缓急进退，无可无不可矣！</p><blockquote><p>参证：刑德生杀，采取烹炼温养，所必凭以致功者，斯论已详。而于如何得知得行。尚奉述及。盖有致知致得之诀存焉！其诀惟何？操持照顾四法而已。四法谨备，机兆必觉，不为气化混蒙，则刑德生杀得当，而丹道乃圆。是命学之大关键，然非性学淳者，鲜不棘手。</p></blockquote><h3 id="上德下德"><a href="#上德下德" class="headerlink" title="上德下德"></a>上德下德</h3><p>古经云：“上德无为，而无以为。下德为之，而有以为。”又云：“上德者以道全其形，下德者以术延其命。”是皆言上德下德身分有别，而作运亦不同。</p><p>盖上德者，体全德备，乾阳未伤之人。未伤者，是未伤先天之阳，非是未破后天之身。当乾阳具足之时，纯粹至精，浑然一气，五行攒簇，四象和合，宝物佳珍，件件俱全。若无保全之法，则必阳极生阴，圆极即亏。知之者急求明师口诀，不待阴生，即用以道全形之法，运天然真火，炼尽一身阴气；用六而不为六所用，以成后天之功；阴尽阳纯，长生不死矣！</p><p>若夫下德者，自阳极阴生之后，先天已散，五行各分，四象不和，诸般宝物皆失。若以无为之道修之，犹如鼎中无种子，水火煮空铛，济得甚事？是必窃阴阳，夺造化，后天中返先天，则当年故物，方能无而复有，去而又来，还我一个完完全全家当也。还其原物，命基已固；别立鼎炉，行无为之道；温养圣胎，十月气足，脱出法身，与上德者同归一途矣！</p><p>后人不知何为上德，何为下德，乃直曰精漏者为下德，精全者为上德，何其谬甚？夫交感之精，系后有之物，浊中之浊，岂可以此为凭证乎？至于十六岁破身之说，乃言“二八一斤，阳极生阴，阴生后而精生。”是就阴阳定论，不就岁数定论。如就岁数定论，世有十六岁而精通者，亦有未至十六而精通者，尤有过十六岁而精通者，此又何说？可知上德下德不在后天上讲究，而在先天中分别。先天全则为上德，先天亏则为下德，方是定论。更有不明大道之流，乃曰：“命为重，性为轻。”或曰：“性为重，命为轻。”皆非也。</p><p>夫性命必须双修，功夫还要两段。上德者不待修命而即修性，性了而命亦了。下德者必先修命而后修性，了命又必了性。了命者有为，了性者无为。有为无为之道，为上德下德者下手而设。若到大道完成，不但有为用不着，即无为亦用不着。至于向上一着，别有妙用，又不在有无之列。</p><p>若学者不知上德下德之说，而即求有为无为之旨，岂能知真有为真无为乎？不知真有为真无为，不但性不能全，命亦不能保。性命之所以然处，全在上德下德处分别出来也。学者可不讲究乎？</p><blockquote><p>参证：论辩极精，古人罕道，非身体力行，穷究数十年，不知辨也。窃按：精漏未漏，致功有难易。方其时到阳生，功到交媾地位，童男值之，但觉遍体酥麻而气机向上。其曾漏者，气机易以向下。向上者不化精即化气，故安稳。若一向下，念触凡趣，则必直注玉茎，大危大险。此亦至情，极宜急行兜勒，后透尾闾上升，乃可无漏。无如人心至活，气极至灵，行到此步，倘真童耳闻心知有此交媾一事者，念自及茎，气则立注。余于童身时，曾漏三五次者。此正悟元子所谓先天有伤，其伤在耳闻心知之际，其精未漏，其窍已开，一经功到念动，立有此变，是亦天机之有顺行之理耳！今世童子不知此行者，十无一二。故即童子进修，亦宜令其于阳生之时，即向后穿后透；不废塞艮一诀，则阳自留炉多不抵男根，截其出路，此为要着。不幸犯漏一次，求其下次不犯，极难极难矣！余自九龄入道，行至十一岁而大漏；后几成弱，废功不行，命乃保，可不惧哉？爰补赘此，以告同志，且余更有所闻，今古丹书未经分晰者。先师太虚翁曰：“闻诸圣师泥丸氏云：“上德下德之说出自老子，而《参同契》所云与古丹经所引，引同而义异者。古经所引，其分别在无以有以，是贴上乘下乘而引者。《参同》所引，其分别在无为有为，是贴部位上，作用有不同。古经所引，考与《清静妙经》义略同。《参同》旧解有贴气质而说，有贴学业而说。吾师嵩山二五老人谓：契经但讲丹道，而其口诀乃在上德下德，上开下开等句，是贴一身部位而言，与《道德经》经义不同云云。”小艮氏今核悟元子所辩，似贴《参同》旧解说法，均属正论。后学取以合参乃妙，故并述于此。</p></blockquote><h3 id="有为无为"><a href="#有为无为" class="headerlink" title="有为无为"></a>有为无为</h3><p>《悟真》云：“始于有作人难见，及至无为众始知。但见无为为要妙，岂知有作是根基。”此修真始终作用之法。</p><p>后人不知有作是何说，或子午运气，或转运河车，或心肾相交，或任督相会，或聚气脑后，或气冲顶门，或调呼吸之气，或炼交感之精，或肘后飞金晶，或摇骨而摆髓，或吞日月之精，或服云霞之气，或炉火而炼金石，或御女而取闺丹，或炼天罡之气，或聚五脏之精……如此类者干有余条。虽道路不同，而执相则一。以是为有为之道，失之远矣！</p><blockquote><p>参证：所辟种种，洵非大道，尚属可行，而谓失远，盖有为也。据余所闻“内惟炉火与御女”虽亦古法，而五脏柔脆者，万不可服金石；色身不化身外无身者，万无御女得益。二门以外，得诀不真，然亦慎毋身试。先师遗论如此。悟芜子俱辟之，盖亦谨慎焉耳！</p></blockquote><p>不知无为是何说，或守黄庭，或思囟门，或思鼻端，或观明堂，守脐下，或思夹脊，或观空，或观心，或止念，或忘形，或默朝上帝，或鉴形凝神，或思神出壳……如此类者千有余条。虽用心不一，而着空则同。以是为无为之道，错之多矣！</p><blockquote><p>参证：所述种种；除鉴形思神二门不可学外，余皆可因讲道，但不可执此为大道耳！先师遗论如此。</p></blockquote><p>夫着空执相，皆是在臭皮囊上作活计，破插袋上用心思。彼乌知圣贤之道，不着于空，不执其相，有不空不色者在乎？</p><blockquote><p>参证：所辞是也。若知是用假以返真，则便是修真正路矣！学者须当会悟，方不负作者一片婆心。</p></blockquote><p>所谓有作者，非强作强为。盖人自先天埋藏，性命不固，若不得栽接之法，返还之道，焉能延年益寿，完成大道哉？有为者欲还其所已去，返其所本有，此系窃阴阳，夺造化，转生杀之道。先天而天弗违，后天而奉天时；鬼神不能知，蓍龟不能测，人焉得而见之？人不得见，则非一切执相之事矣！</p><blockquote><p>参证：所论是也。然要知三关九窍不通，血气有阻，治病不暇，而遐远作栽接乎？古哲所示种种，正为修此大道张本。若不为此而然，则为臭皮囊上寻活计矣！焉得不辟乎？</p></blockquote><p>所谓无为者，非枯木寒灰之说。盖以真种不能到手，须假法以追摄之。既已到手，则原本复回，急须牢固封藏，沐浴温养，防危虑险，以保全此原本，不至有得而复失之患。</p><blockquote><p>参证：所论极是。然要知真种之失，失由中扰。既已假法摄归，可不急事止念观空等法？况夫内观、外观、远观，出自《清静妙经》，止念之旨，吕祖不云乎“大道教人先止念，念头不止亦徒然。”然则止念观空等诀可辟乎？悟元子辟之，盖辟夫“枯灭”为道者也。</p></blockquote><p>及其身外有身，神通广大，至诚前知，孰不知之？始则求其他家，终则保其我家，方是有为无为，知始始之，知终终之之妙旨。岂一切执相着空者所能窥其涯涣哉！学者若遇明师，先求其有为之道，后求其无为之道，更求其有无不立之道，则修为之事，方能大彻大悟，不至有头无尾，半途而废也。学者须宜勉之。</p><blockquote><p>参证：论至此，学者可以知其所以宜辟矣！以彼所事者，知此昧彼，故斥其“执”与“着”也。悟元子盖亦深知金丹大道，岂能就授？亦必先付理气通关等道，然后续付追摄还元等等作用。灵元复，理必戒止念。从事观空，引罡返照，则所复不失；而牢封妙义，即在其中；而非执有执无，所能造致者，不辟不能悟。此又所以立辩之苦衷也。学者可不体认乎哉？</p></blockquote><h3 id="子午卯酉"><a href="#子午卯酉" class="headerlink" title="子午卯酉"></a>子午卯酉</h3><p>古经云：“不必天边寻子午，身中自有一阳生。”又云：“冬至不在子，卯酉诚虚比。”则是子午卯酉无一定之时，无一定之方。其所谓子午卯酉者，亦因理而强名之。</p><p>盖一阳生为子，一阴生为午；阳与阴合为卯，阴与阳合为酉；在时为阴阳之生旺，在方为阴阳之中正；是以阴阳而定子午卯酉，非以子午卯酉而定阴阳。故当阳气方生，急须进阳，不可使阳气消耗，故曰：子时进阳火。当．阴气方生，急须退阴，不可纵阴气增长，故曰：午时退阴符。进阳而至于中正，则阳气平和。此时宜休歇，须当以阴济之，庶无刚而过躁之患，故曰：卯时宜沐浴。阴退而至中正，则阴气平顺。此时宜止息，须当以阳济之，庶无柔而过懦之失，故曰：酉时宜沐浴。三丰所谓“遇子午，专行火候。逢卯酉，沐浴金丹。”者，正是此意。</p><p>后世旁门外道之流，不得真传，皆认天之子午卯酉之时；或子时守肾，午时定心，卯酉静坐；或冬至养阳，夏至抑阴，卯酉二月无为。噫！此乃天之子午卯酉，与我何涉？</p><p>夫天有天之时，我有我之时。人秉天地之正气而生，一身即具天地造化，自有阴阳，何须求天地之阴阳？若求天地阴阳，不过是后天有形有象之阴阳，岂能复我先天至阳之气，超出乎后天阴阳之外耶？后天阴阳，皆顺行造化，有生有死。若执后天而修，终在五行陶冶之中。有时四大解散，一灵难留，未免又移他地，别寻住处矣！独是子午卯酉，非可于身中求，亦非可于身外求，大抵在于虚无求之，方有着落。</p><p>盖阳生者，非身之动，非心之动，非肾之动，亦非眼耳鼻舌之动，乃坤中孕震，后天中先天发现之谓。阴生者，非神之昏，非气之浊，非精之发，亦非色声香味触法，乃乾下藏巽，先天中后天忽来之谓。至于阳进而归于中道，乃先天复其半也；阴退而归于中道，乃后天消其半也。进阳火，退阴符，阴阳相当，大小无伤，两国俱全。</p><p>天地至中至正之道在是，圣贤精一执中之道亦在是。学者若能穷究到此处，修真窍妙，可以了了土其如人多将此四时错认，而不细心穷究，何哉？</p><blockquote><p>参证：慈哉！斯示也。竟将身历玄秘和盘托出，寿诸梨枣。古哲所未能泄也，悟元子竟乃尔。可为后学焚香顶礼，谢天谢地；整肃衣冠，望空稽首；再申虔谢，以告得见是书者之幸。噫！《阴符经》“天人合发之活子活午”，万卷丹经曾泄否？吾律宗天仙戒授，乃口口相传，悟元子且以寿诸梨枣。自刊之后，是乃天授，道宗之运转矣！得是秘者而敢傲忽乎？《天律》有言曰：“傲忽真诀，削其灵根，塞其玄窍。有不告戒而授受，殃及九祖。”岂可忽之？吾师太虚翁曰：“师告勿听，师勿与罪。受者凛之，慎毋轻亵。”余以是书鲜泄所秘，敢不以告同志云。</p></blockquote><h3 id="生死有无"><a href="#生死有无" class="headerlink" title="生死有无"></a>生死有无</h3><p>《易》曰：“西南得朋，东北丧朋。”《阴符经》曰：“生者，死之根；死者，生之根。”此皆言生死之根，有无之窍。学人不达此理，皆以有呼吸之气谓生，无呼吸之气谓死。噫！以此为生死有无，差之多矣！殊不知人之生死，虽不离乎呼吸之气，而其根源，并不在乎呼吸之气也。</p><p>人自有生以来，内藏先天精气神，以养法身；外得后天精气神，以长幻身。及至二八之年，后天用事，先天退位，顺行造化，阳气渐消，阴气渐长，而生死之根于此立矣！自此日复一日，年复一年；阴气旺而阳气衰，正不胜邪；一日之间，千生万死；忽而阳气尽，阴气纯，其不归于大化者谁哉？至于婴儿孩提，犹未交于后天而夭死者，是特所奉先天不足，阳气不生，日久自散耳！</p><p>惟大修行人知生死之关，明有无之窍；于生身受气之初，逆施造化，窍夺阴阳；既能扶阳气渐生，又能抑阴气渐化；更能使阳气长生而不死，阴气长死而不生。所谓死中求生，无中生有者，此也。</p><p>古仙云：“识神生复死，元神死复生。”又《悟真》云：“须将死户为生户，莫执生门号死门。”这生门死户，不在眼耳鼻舌身意，不在精神魂魄气血，不在五脏六腑，不在百脉三田，而在四大不着，太虚空谷之中，明明朗朗，现现成成。但人不下肯心，为世事所扰，为恩爱所牵，为财色所迷，以故当面不识，遇宝空过。果是个中人，认定这个门户，稳着脚步；于生我处还其元，于死我处返其本；黑中生白，雄里怀雌，长生不死，有何难哉？</p><p>但所谓生者，生其真身；死者，死其幻身。幻身刁&lt;死，则真身难脱；真身不生，则幻身不死。生死不并立，真幻不同途。非若旁门外道，以幻身生死为真，以真身生死为假；以先天虚无之气为假，以后天呼吸之气为真也。</p><p>学者欲了生死，先穷其生死之理。生死之理既明，则能长生不死，则能无生无死。修道至无生无死，方是了却生死。庄子所谓“摄精神而长生，忘精神而无生”者是也。知生死知到此处，齐一生死，有无不立，大道可成矣！</p><blockquote><p>参证：谈道谈到此，世有几人？非不知也，不肯言也。吾师太虚翁不论亦已，论必彻底。恐误后学，故不敢讷。　</p></blockquote><h3 id="先后坎离"><a href="#先后坎离" class="headerlink" title="先后坎离"></a>先后坎离</h3><p>经云：“别有些儿奇又奇，心肾原来非坎离。”此中秘密，可为知者道，难与不知者言。盖先天造化，无形无象，不着于有，不落于无；无形而能生形，无象而能生象，何得以心肾为坎离也？</p><p>夫心肾者，乃后天有形有象之物，不但不是先天坎离，而并不是后天坎离，乃后天坎离之滓质耳！</p><p>所谓真坎离者，以水火言之，坎为水，离为火。然水中有真阳，火中有真阴，真阴真阳乃乾坤健顺中正之气。故曰：“坎离者，乾坤之继体。”</p><p>本来阴阳一气，因先天太极一分而阴阳出。阴阳一出，乾与坤交；乾中之阳，走于坤宫；坤中之阴，入于乾宫；乾虚而为离，坤实而成坎；于是先天乾坤变为后天坎离。离者，离去其阳也。坎者，坎陷其真也。离卦外阳而内阴，阳失其实，则外阳必系假。坎卦外阴而内阳，阴陷其真，则外阴必系假。阳亦不纯，阴亦不真，此后天坎离也。</p><p>然虽外阴阳不真，而阳中所藏之阴为真阴，阴中所藏之阳为真阳。真阴藏于假阳中，真阳藏于假阴中，此后天中所藏先天之坎离。</p><p>先天后天皆不关乎心肾。后世学人不但不知先天，而并不知后天，只认心肾坎离为真，或以男女为坎离，大错大错。夫人之坎离，犹如天之日月。天之日月来往，推运四时，生长万物。人之坎离动静，调和神气，卫持性命。天之日月并无方所，人之坎离岂有定位？但人自交后天，顺行造化；假者用事，真者潜藏：先天为后天所蔽，不能自出。以故有生有死，不能长生而不死。</p><p>惟大修行人知得先天坎离，又识得后天坎离；于后天中返先天，于常道中行仙道；取其坎中先天真阳之气以填于离，取其离中先天真阴之气以归于坎；则坎离后天之阴阳，亦浑化而返其真，仍是乾坤相合，阴阳一气，太极圆成之物，“先天气，后天气，得之者常似醉”矣！</p><p>古仙道：“一点阳精，秘在形山，不在心肾，而在乎玄关一窍。”则心肾无阳精，不是真坎离，又可知矣！</p><p>至于先天大道，尤有借阴以藏阳，借阳以退阴之坎离，别有秘密，不在先天后天之列。噫！神而明之，存乎其人。坎离岂易知哉？</p><blockquote><p>参证：议论精确。能知领会个中功诀跃如也，深得古人授受之妙，岂仅震聋豁瞽已哉？</p></blockquote><h3 id="炼己筑基"><a href="#炼己筑基" class="headerlink" title="炼己筑基"></a>炼己筑基</h3><p>吕祖云：“七返还丹在人，先须炼己待时。”紫阳云：“若要修成九转，先须炼己持心。”《参同》云：“初正则终修，干立未可持。”然则欲修金丹大道，非炼己筑基不能。</p><p>独是炼己筑基为是两事，乃是一理。筑基不在炼己之外，炼己即在筑基之中。非炼己之外再筑基，筑基已毕又炼己。所谓炼己者，以用功言。所谓筑基者，以固气言。炼己纯熟，则还丹可望；筑基紧固，则神室稳当。炼己筑基岂小事哉？吕祖三次还丹，炼己不熟也。紫阳半夜风雷，筑基不固也。二公者，乃神仙中之耳目，教门中之领袖，功夫不到犹不方圆，而况他人乎？</p><p>何谓炼己筑基？己者，私欲也，有我也，有己也。基者，实地也，根本也。人之所以不得成道者，因其有我有己也。一有己我，私心满怀，不能脚踏实地；干魔百障蔽塞灵窟，步步阴滞，事事糊涂；六贼猬生，七情朋党，丧其良心，伤其真性，摇动本命，神昏气浊，无往而非妄念邪心，尚欲进德，修业以成大道，能乎？否耶！祖师教人先须炼己筑基者，是欲人在实地上下功夫，自卑登高，由浅及深，用渐进之功也。</p><p>夫人自有生以来，幻身带父母精血之气，藏历劫识神之阴，又受后天五行之气；内外纯阴，只有一点阳精隐而不现；正不胜邪，邪蔽其正。若非将内外阴气煅炼退去，阳精如何返出？此炼己筑基之功，不可缺也。</p><p>试明炼己筑基之要，惩愤窒欲，炼己也；心灰意冷，炼己也；忘情绝念，炼己也；富贵不淫，贫贱不移，炼己也；不贪名利，不恋声色，炼己也；损己利人，虚心请益，炼己也；众善奉行，诸恶不作，炼己也；志念不退，勇猛精进，炼己也；主心一定，至死无二，炼己也。牢固阴精，不伤神气，筑基也；全身放下，物我皆空，筑基也，以天地为怀，以万物为体，筑基也；幽隐不欺，暗室无亏，筑基也；虎咒不怕，威武不屈，筑基也；生死不顾，疾病不忧，筑基也。炼己筑基两不相离，能炼己，即可筑基；能筑基，即是炼己；归到实处，炼己筑基，一而已。若能炼己筑基，功夫到时，还丹可结，大丹可修，噫！筑基时须用橐龠，炼己时还要真铅；炼己筑基，岂易事乎？</p><blockquote><p>参证：此则，乃成道之玄律。学者谨铭之心，刻刻不间，行住坐卧，每刻心中字字默诵一遍，方克持守。细体“筑基用橐龠，炼己要真铅。”慈哉！斯示也。据鄙见，玄关窍不开，真功没捉摸。天铅积如山，取毋遗橐龠。非橐取数穷，有龠采归柜。欲完大道基，功只有慎独。</p></blockquote><h3 id="内外侣伴"><a href="#内外侣伴" class="headerlink" title="内外侣伴"></a>内外侣伴</h3><p>经云：“混沌七日死复生，全凭侣伴调水火。”又云：“托心知，谨护持，照应炉中火候飞。”特以修持大道，全要侣伴相应，而后可以有为。倘侣伴不当，或无侣伴，一己孤阴，动必有凶，何能窃阴阳而夺造化乎？夫“二人同心，其利断金。三人同志，仍以防危”。侣伴乃性命所赖，道德所藉，修真者始终不可或离者也。但侣伴不一，有内侣伴，有外侣伴。</p><p>外侣伴者，知音道伴，乃生死相托，患难相扶；有善则劝，有恶则规；同心合意，彼此资益，共修大道者也。</p><p>内侣伴者，乃西南坤方不死之人；负刚烈之气，具正直之体，抱果断之才；掌生杀之权，握生死之柄；除邪扶正，赏善罚恶；转祸为福，逢凶化吉；内魔不得生，外魔不得侵；所以护性命运造化者。在神为灵官，在宿为天罡，在方为金星。</p><p>大修行人以此为侣伴，同心合意；托以性命，则性命可全；委以造化，则造化可逆；开天门而闭地户，留人门而塞鬼路；用杀机而求生机，颠倒阴阳直有可必。故外之侣伴或可以无，内之侣伴决不可少。倘内侣伴一失，则性乱命摇，心迷神昏，先天失而后天发，出生入死，魔障百端，无所不至。故修道以结同心侣伴为第一着。</p><p>但同心侣伴人最难识。其本体无形无象，无声无色，无背无面；恶化则为夜叉，善化则为菩提；变化无端，隐显不测。人皆当面错过，不肯认真，因此日远日疏，与我隔绝。若有知音者忽的寻着，结为同心，行住坐卧，须臾不离；更有得外侣伴，共相劝勉，内外共济，还丹大丹俱可成就。</p><p>但内侣伴固难，外侣伴亦不易。苟非有大功大行，大福分大缘法者，不能两全。修真志士宁失其外侣伴，不可无内侣伴。内侣伴所以成法身，外侣伴所以护幻身。法身事重，幻身事轻。长春真人云：“病即教他病，死即教他死。至死一着，抱道而亡。”即此轻幻身重法身之谓欤？学者可不知乎？</p><blockquote><p>参证：所论，乃道宗至秘之文。即其剖示内侣伴，分有虚实两法，是皆为得天宝而设。一言得自坤方，一言得自知音。坤方之来，来自虚空，然无媒种，何由感至？则此媒种为之内侣亦可。然按余闻，以为外侣者，知音侣伴，直是眷属。而古哲用以为媒，勾致无形无象之至宝，以为大丹丹主，育化真元，故亦名曰外侣。惟如丁、许、裴、李四大古仙所聚者，乃为内侣焉！是于又设外侣以护之。个中作用：第一，世财致充。第二，克己无缺。第三，寻觅外护法。用磬鱼分省他我，遗有致调陈法，是概用磬以省阳，用鱼以省阴者。当其交与化也，用鱼用磬，不先不后，不疾不徐，调至极和为主。此可意会，不可言传。余按：悟元子论，似精似详，然尚有混淆，且多未述，想但得其名，而未闻其说者。即其所述味之，乃因知音侣伴悟入坤方求宝者也，故有宁无外侣云云焉！原夫求宝坤方一诀，法用置种设媒，个中火候，全凭外侣审报无差者。先师太虚翁云：“凡夫感致之物，有元有一。而元有浊清，一有先后。元清则静，元浊则摇。推其所自，清则自先，浊则自后也。欲辨后先，全凭一己。外侣不得与焉者，个中至要，全在自己学问。世财充足，学问到家，方能辨识先后；世财充足，方能直受无妨。至如火候之当否，虽可自主，古哲恐有差失，故立致委外护一法，以有得失死生关系存焉！”先哲口授如此，而悟元子及于此节不之重，则于虚空感致一宗，个中功法未必全闻也。至夫尘世知音，洵岂易得哉！秦皇汉武，贵为天子，富有四海而不得之。达摩尊者，中印梵王王子，中印国土不小，而远求于震旦赤县乃得。千掌和尚驻世千二百载，不遇而逝。此非宿世结有证助奇因，而时又适值，万难凑合者。是不犹泛海求珠乎？舍坤方可求不求，偏欲于茫茫尘世冀遇。余无如千掌寿算，达摩福德，故以知音尘侣一门，记惟俟夫世之大有宿缘者踵而行之，不敢阻亦不敢劝。学者要知坤方是即道言之‘大赤天宫’，释言之‘神洲赤县’。世传神洲赤县是汴梁，附会之言，不足为据也。吾真师鸡足黄真人谓属太极中之无极。无极无定位，而元有定名，曰天元、曰地元、曰人元。吾处三才之中，形没归地，神升附天者，盖以有形有象耳！是言后天则然也。吾身之得生，非此后天之形神也。先天元一尽乃各归其类。故有归地附天之说。若然，吾之先天元一亏失，自当求复于人元。人元为人先天，而安充于无极之中。古哲名此元为坤方人者，以人倚坤而立也。原此人元说有则有，说无则无，动静虚实，生死亦然者。人能有若勿有，无若勿无，动静语默，一能如之，已合先天本体。从而一志求复求充，立得充复，捷若响应。自必油然灌注，是为志尽人道，满愿克成之妙法。”真师口授又如此。</p></blockquote><h3 id="尽心穷理"><a href="#尽心穷理" class="headerlink" title="尽心穷理"></a>尽心穷理</h3><p>《易》曰：“原始反终，故知生死之说。”孟子曰：“始条理者，智之事。终条理者，圣之事。”盖圣贤大道有始有终，有本有末。知其始，明其终，究其本，穷其末，方能从头至尾，大彻大悟，有往有利。倘一事不明，即一事有迷；知之不真，即行之不通。学者必须穷其理，而后可以行其理，致之力行，缺一不可。</p><p>其理为何理？即天地造化之道也。造化之道有体有用，有始有终。其间阴阳迭运，消长互变，变化无端，然其最要处，总在一气，一气总不外乎虚无。这个枢纽子非空非色，非有非无；不可有心求，又不可无心得；难描难画，难思难议；顺之则生人生物，逆之则成仙成佛；性命于此寄，生死于此出；悟之者立跻圣位，迷之者万劫沉沦。</p><p>穷理者，即穷此理也。穷透此理方能行得此理。但此理有火候，有工程，有权变，有迟速，有急缓，有收放，有隐显，有方圆，有盈亏，有止足，有等等作用。先须明其道，次要知其法。道法两用，性命双修，方是无上一乘之道，乃脚踏实地之道。脚踏实地之道，须要循序渐进，不得躐等而求。</p><p>何为循序渐进？积德立行为第一着，炼己筑基为第二着，以铅制汞为第三着，铅汞相投为第四着，温养还丹为第五着，大药发生为第六着，服食金丹为第七着，凝结圣胎为第八着，以汞投铅为第九着，抽铅添汞为第十着，防危虑险为十一着，胎完止火为十二着，九年面壁为十三着，脱胎出神为十四着，乳哺婴儿为十五着，别安炉鼎为十六着，神化不测为十七着，打破虚空为十八着，以上皆道之要着，圣功之全能。</p><p>果能于此等处，认得清白，打得透彻，有始有终，力行不怠，性命可了。但世上学人，认假不认真，不肯尽心穷理，轻视性命；未曾入门便要升堂，未尽人事便想仙道；自己不出一力，便要他人真宝；略不如意，稍着苦恼，即便退步，半途而废，委之无缘；如此举止，何能近圣贤门墙？</p><p>夫圣贤之学，穷理尽性至命之学也。其理精微，其义幽深，蓍龟难测，鬼神莫知，非一言半语可以了悟。苟非下数十年穷理死功夫，不能揣摸其一二；非积德立行，勇猛精进，一意不回，不能感动乎真师。若个丈夫，以性命为大事，夙夜不懈，极深研几，穷神知化；有时苦尽甜来，福缘忽到，磕着撞着；将往时无头无尾，一切疑团，如冰消瓦解，始知得生平心思不是错用。</p><p>可叹世之学人，不思性命之事为何事，不推性命之道为何道，糊涂学道，糊涂修道，妄想一步登天，立地成圣，无怪乎为盲师时师所误，而终在鬼窟中作生涯也。试观世之一技一艺，亦必细心久学而后成，况此生死大事，为天下希有之事，岂能容易而知乎？</p><p>昔我仙留老师，初在蜀川参学，来往于白石归清之间十有余年，未得究竟。后到汉南，以师事红沟道人，其志愈坚，其行愈苦，八九年间，总无会心处。后游甘肃皋兰阿干镇，得逢余丈人，机缘相投，始明大道。以仙留老师志诚学道，功行异人，落魄江湖三十余年，方能闻得香风。彼一切痴迷汉朝学而欲夕得，昨学而欲今得者，何其愚哉？</p><p>吾劝同道者，立不朽志，存长久心；除妄想念，重性命事；穷造化理，死心踏地；一层层剥进去，一层进一层；直剥到道之骨髓处，方见得大地尘沙尽是珍宝；信步走去，头头是道；大彻大悟，通前达后；一往无前，何患性命不了，大道不成乎？</p><blockquote><p>参证；学知尽心穷理，自克原始反终，是知行并进之学。知之者心，行之者身，知行并进，身心不二，是为脚踏实地。能自第一着，实实体返体还，玄关自开。玄关一开，金丹大道修复，不落虚妄。而致开之诀，端自克己第一着始。克己功法端自净心除妄始。从此死心踏地，一层层剥进，直至剥到道之髓处，始知真妄本无相，念妄则妄，念真则真，真妄之现，现于动念。古哲故以动念处为玄牝。盖阳曰玄，阴曰牝。金丹之道，修返纯阳之义。然而阳极则阴生，欲使个中无阴，无是理也，古哲修之，一归于真而已。是以日生日返，融归于一。斯一难名，强名之曰：窍。然则所谓学入关窍者，学归于一，毋使阳散阴泛焉耳！生一日返一日，学问岂有涯岸哉？故古仙云；“元始天尊，开辟至今，无刻不采取，无刻不烹炼”者，则知元始天尊无刻不事返还也，故无生老病死苦。谨按：《修真辩难》全部，阐发古哲欲发未发处，数不胜数，有功玄教之作。惟于玄关一窍，篇中节去自述一段，乃为完璧矣！学者要知一身关窍，各有真幻二气，是即《易经》所谓“一阴一阳之为道”者是也。玄门所重，在于感应。真感则真应，幻感则幻应。感应从类，其理如是。若然，彼家我家，亦各具有真幻二气者也。古哲事空事寂者，志在克己以全真也。至道真源，不在气机之隐现，而在隐现莫测。心不之摇，念不之动，乃为全真。以真感真，玄关乃开。开真，则所现所隐亦真。隐现既真，则取炼还返无妄，而得效亦真。盖此玄关一窍，上包过去，下包未来。个中真妄，各随类感。随感随应，神祗无得暂阻。有此要妙，古哲鉴之，是以致功玄学，首以克己为第一着。悟元子取此篇作全部关束，深得古人著书宗旨。学者慎毋以有一节之失，乃置全书于高阁。悟元子之失，正是智者千虑之一失。余为参证，乃正愚者千虑之一得。余学问较之悟元子，岂仅小巫大巫已哉！是余真实语，笔以告夫同志云。</p></blockquote><h2 id="跋"><a href="#跋" class="headerlink" title="跋"></a>跋</h2><p>原夫至道世传，由于丹书之多隐寓，其源由一密字误之。岂知所谓密者，冷暖自知之义，学者要知人与地天，同出一道，人知循行还返，为克奉所生，而知全受全归之孝子。以理而论，岂有奉亲之子，而返遭天谴乎哉。且闻地天无心，心寄于人者，故人有补天医世之职。然则着丹书，授真诀，导人修真，是犹教孝教忠也。而谓反遭刑戮，有是王章否？但其中原有至危至险之机，学者要知天有修罗，地有罗刹，人有道跖，身有尸贼，修或不纯，尸贼内感，后元机应，捷如影响，招之使来，复逆其趋，大祸立至，不知者，以为奉道遭谴，岂知一己未克之故。苟知一念不杂，置此身心于先天之先，尸贼自泯，元神独露，以先感先，以一感一，不隔一纸，呼吸自通。痛痒自关，如睫护睛。不待招摄，天神立应，何忧乎修罗，何忧乎罗刹道跖哉！人特不知自泯尸贼耳。况此至道，两大受之而付于人者，人所以授，互相发明，不得谓之漏泄也。但以至道玄微，无形无象，无声无臭者，至人知之，欲以授受，理惟以有形无，以实形虚，故有种种譬喻，随机拈指，何尝存有隐秘哉。是犹西教月下谈性，指月以示，何等显明，无如学者认指不认月，傍有铜盆，乃扣示之，盖示圆满无缺耳，不意学者退而省之曰：性无定体，有直有圆，且有声，声则嗡然，余韵悠长，洵足感人心志，如此，因而自信通彻佛性，辗转示人。噫！是岂教者之失示，无如学者之错会何！然则至道之失，乃由学者之错会，故有闻而大笑者，此悟元子所以复着后辩欤！然犹有会指会盆之谬。余于玄关一窍论见之，夫其所谓高五阔四者，乃从五千四十说中悟入者也，岂知玄关一窍，玄关即玄牝，玄牝即身心，身心即虚实，虚实即阴阳，阴阳即坎离，坎离即地天。水在地中行，言水地在其中。经云：天一生水，地六成之。是言此窍具有生成二义。窍即身也，身即关也，玄即天也，天即一也，一即心也，故曰心包万物，又曰心包天地。究其妙义，金丹大道，只一心学焉耳，放之则弥六合，卷之则退藏于密，是亦一虚一实，一有一无，有无相将，实虚相形，真一乃现，此之谓有无不立，实虚不住，是为修真之密旨。斯旨也，超天地，出五行，故能位育天地，造化三才，而心为道心，不可得而名，强名之曰玄窍。一落拟议，便非真正玄况，万不可得而寻入矣！是乃是书全部大关键，不可不明，爰为识泄于后辩序首。</p><div style="text-align: right;">金盖后学闵一得谨跋。</div>]]></content>
      
      
      <categories>
          
          <category> 丹道 </category>
          
      </categories>
      
      
        <tags>
            
            <tag> 刘一明 </tag>
            
            <tag> 未校对 </tag>
            
            <tag> 闵一得 </tag>
            
        </tags>
      
    </entry>
    
    
    
    <entry>
      <title>typora-vue-theme主题介绍</title>
      <link href="/2024/05/11/test/"/>
      <url>/2024/05/11/test/</url>
      
        <content type="html"><![CDATA[<p>这是加密内容，测试。</p>]]></content>
      
      
      <categories>
          
          <category> Markdown </category>
          
      </categories>
      
      
        <tags>
            
            <tag> Typora </tag>
            
            <tag> Markdown </tag>
            
        </tags>
      
    </entry>
    
    
    
    <entry>
      <title>MyfirstBlog</title>
      <link href="/2024/04/30/myfirstblog/"/>
      <url>/2024/04/30/myfirstblog/</url>
      
        <content type="html"><![CDATA[<h2 id="这是我的第一个博客"><a href="#这是我的第一个博客" class="headerlink" title="这是我的第一个博客"></a>这是我的第一个博客</h2><p>欢迎你！<br>    Hello World！</p>]]></content>
      
      
      
    </entry>
    
    
    
    <entry>
      <title>Hello World</title>
      <link href="/2024/04/30/hello-world/"/>
      <url>/2024/04/30/hello-world/</url>
      
        <content type="html"><![CDATA[<p>Welcome to <a href="https://hexo.io/">Hexo</a>! This is your very first post. Check <a href="https://hexo.io/docs/">documentation</a> for more info. If you get any problems when using Hexo, you can find the answer in <a href="https://hexo.io/docs/troubleshooting.html">troubleshooting</a> or you can ask me on <a href="https://github.com/hexojs/hexo/issues">GitHub</a>.</p><h2 id="Quick-Start"><a href="#Quick-Start" class="headerlink" title="Quick Start"></a>Quick Start</h2><h3 id="Create-a-new-post"><a href="#Create-a-new-post" class="headerlink" title="Create a new post"></a>Create a new post</h3><figure class="highlight bash"><table><tbody><tr><td class="gutter"><pre><span class="line">1</span><br></pre></td><td class="code"><pre><span class="line">$ hexo new <span class="string">"My New Post"</span></span><br></pre></td></tr></tbody></table></figure><p>More info: <a href="https://hexo.io/docs/writing.html">Writing</a></p><h3 id="Run-server"><a href="#Run-server" class="headerlink" title="Run server"></a>Run server</h3><figure class="highlight bash"><table><tbody><tr><td class="gutter"><pre><span class="line">1</span><br></pre></td><td class="code"><pre><span class="line">$ hexo server</span><br></pre></td></tr></tbody></table></figure><p>More info: <a href="https://hexo.io/docs/server.html">Server</a></p><h3 id="Generate-static-files"><a href="#Generate-static-files" class="headerlink" title="Generate static files"></a>Generate static files</h3><figure class="highlight bash"><table><tbody><tr><td class="gutter"><pre><span class="line">1</span><br></pre></td><td class="code"><pre><span class="line">$ hexo generate</span><br></pre></td></tr></tbody></table></figure><p>More info: <a href="https://hexo.io/docs/generating.html">Generating</a></p><h3 id="Deploy-to-remote-sites"><a href="#Deploy-to-remote-sites" class="headerlink" title="Deploy to remote sites"></a>Deploy to remote sites</h3><figure class="highlight bash"><table><tbody><tr><td class="gutter"><pre><span class="line">1</span><br></pre></td><td class="code"><pre><span class="line">$ hexo deploy</span><br></pre></td></tr></tbody></table></figure><p>More info: <a href="https://hexo.io/docs/one-command-deployment.html">Deployment</a></p>]]></content>
      
      
      
    </entry>
    
    
  
  
</search>
